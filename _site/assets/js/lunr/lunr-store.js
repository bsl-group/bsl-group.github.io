var store = [{
        "title": "बताना मना है",
        "excerpt":"जब सरकार ने यह घोषणा कर ही दी कि उत्तीर्ण हुए छात्रों के हिसाब से महाविद्यालयों को भुगतान किया जायेगा तो मेरे महाविद्यालय में भी मुंड-गणन की लोकतंत्रात्मक घोषणा के सशक्तिकरण के लिए बैठक बुलाई गई। बैठक में सचिव और प्राचार्य ने, जो सचिव के ही चचेरा भाई थे, बताया कि नई परिस्थितियों के परिप्रेक्ष्य में हम सबके दो कर्त्तव्य हो गए हैं। पहला यहकि महाविद्यालय में अधिक-से-अधिक छात्रों का नामांकन हो ताकि अधिक-से-अधिक अनुदान प्राप्त हो सके। इसी में हम सबकी भलाई है। और, दूसरा यह कि सारे शिक्षक सप्ताह तीन दिन महाविद्यालय आयेंगे, जिससे लगे की कॉलेज चलता है।   छब्बीस वर्ष पहले प्रथम श्रेणी से एम० ए० करने के बाद बीस हजार रूपये डोनेशन देकर बिना वेतन के बहाल हुआ था, इस उम्मीद पर कि कुछ दिनों में वेतन आदि मिलने लगेगा। राज्य के आखिर सारे स्कूल-कॉलेज इसी तरह समाज के द्वारा स्थापित हुये हैं और बाद में सरकार ने उनका अधिग्रहण भी कर लिया है। कुछ दिनों तक तो कॉलेज में लेक्चरर होने के गुरुर में, चाहे वह अवैतनिक ही क्यों न हो, ठीक-ठाक चला। उस समय आँखों में तरुणाई के सपने थे। परन्तु दो-तीन साल होते-होते साऱी हवा निकल गई। इसी बीच पिताजी की भी मृत्यु हो गई और तब दिन में ही सारे तारे दिखाई पड़ने लगे। मैंने धरना, प्रदर्शन, हड़ताल करते हुए और पत्नी ने व्रत-उपवास में देवी-देवताओं से दुआ माँगते हुए एक रजत जयंती की अवधि को पार कर लिया। इस बीच मेरे सारे बाल उजले हो गए, आँखों पर चश्मा चढ़ गया, पत्नी की झुर्रियाँ लटक गईं, एक बेटी का जमीन बेचकर ब्याह कर लिया और दूसरी का सर पर है। इस घोषणा से लगा कि दूसरी के ब्याह में जमीन न बेचनी पड़ेगी और अपना तो नहीं हुआ, बुढ़ापे में बाल-बच्चों का सुख कुछ दिन देख लूँगा। परन्तु इन्श्योरेंस कम्पनी की तरह शिक्षा के मार्केटिंग की बात गले के नीचे नहीं उतरी। मैंने पूछा - “सर, विद्यार्थी हम लायेंगे कहाँ से ?”   प्रिंसिपल ने बड़े सपाट लहजे में कहा - “कहीं से लाइए। अपने गाँव से, पड़ोस के गाँव से, इलाके-जबार से, सम्बन्धियों के यहाँ से, कोचिंग से, कहीं से भी। नेपाल के भी बहुत सारे विद्यार्थी यहाँ से परीक्षा देते हैं। खोजिएगा तब मिलेगा विद्यार्थी। आखिर इतने छात्र परीक्षा दे ही रहे हैं न ! उनसे मिलिए और उन्हें अपने यहाँ नामांकन के लिए प्रेरित कीजिये। उन्हें यहाँ की अच्छाइयों और सुविधाओं के बारे में बताइए। किसी तरह नामांकन बढ़ाना ही है।”   मैंने कहा - “सर, जिनको पढना होता है, वे किसी के कहने की प्रतीक्षा किये बगैर स्वत: नामांकन ले लेते हैं और जिन्हें आगे नहीं पढना होता है, वे किसी काम-धंधे में लग जाते हैं। वे आयेंगे नहीं। फिर, हमको उन्हें पढ़ने के लिए पैसे मिलेंगे, इसलिए वे अपना खर्च कर पढने क्यों आयेंगे ?”   हमारे सचिव महोदय बस कम्पनी के मालिक थे। कहते हैं, मैट्रिक में फेल होने के बाद वे बस में कंडक्टर हो गए थे और फिर धीरे-धीरे कई बसों के मालिक हो गए। रुद्राक्ष की माला और सोने की मोटी चेन पहने हुए, गर्दन और बाहों में कई गंडे -ताबीज लपेटे हुए और सर पर बड़ा-सा लाल टीका किये हुए जब वे बड़ी-बड़ी लाल-लाल आँखों से हमारी तरफ देखते तो, एक चौथाई शताब्दी से अवैतनिक काम करते रहने के बावजूद, हम सारे लोग सहम जाते थे। यह महाविद्यालय उन्होंने किसी ऑफिस में माली के पद पर काम करनेवाले अपने परम आदरणीय ब्रह्मलीन पिताश्री को अमरत्व प्रदान करने के लिए खोला था। मेरी बात सुनकर उन्होंने आँखें चढ़ाकर कहा - “चौधरीजी, बहस ही करते रहिएगा कि काम भी कीजियेगा ? बूढ़े हो गए, अभी तक अक्किल नहीं हुआ है। अरे, छात्रों को गिनकर ही अनुदान का पैसा मिलेगा न ! इसीलिए नामांकन बढ़ाना है, चाहे जैसे हो। बस।” और उन्होंने बुरा-सा मुँह बनाकर दूसरी तरफ सिर फेर लिया। मैं सकपकाकर बैठ गया।   सुधीर बाबू अंग्रेजी के प्राध्यापक थे। उन्होंने पूछा - सर, हमलोग आकर क्या करेंगे ? छात्र तो आते नहीं है।”   सचिव महोदय ने प्राचार्य की और मुखातिब होकर कहा - “देखते हैं, सब कितना निकम्मा हो गया है। आकर बैठने से भी भागता है।” फिर उसी तरह आँखें चढाकर और बुरा-सा मुँह बनाकर सुधीर बाबू को कहा - “ सुधीरजी घर पर बैठे-बैठे ही माल चाँपना चाहते हैं। पैसा काम करने का न मिलता है ? कि दहेज़ है, जो घर बैठे ससुरजी पहुँचा जायेंगे। समझिये, टीचर आयेंगे तो लोगों को लगेगा कि कॉलेज चल रहा है। इससे एडमिशन होगा।” प्रिंसिपल साहब को कहा - “चलिए, ई सब इसी तरह बहस करते रहेगा।” और, वे उठ गए। दूसरे लोग भी कुछ कहना चाहते थे, परन्तु किसी की हिम्मत नहीं हुई। बैठक ख़त्म हुई।   और, कल से मैं कॉलेज-कैम्पस की लोकोन्मुखता के उन्नयन के लिए सप्ताह में तीन दिन नियमित रूप से जाने लगा। पता नहीं चल सका कि कई पुराने साथी अब क्यों नहीं आ रहे हैं, मगर कई नए शिक्षक नियमित रूप से आने लगे थे। उनसे परिचय हुआ। काफी दिनों तक नियमित रूप से कॉलेज जाने के बाद भी जब कोई छात्र पढने नहीं आया तो आखिरकार मैंने ही, नामांकन कराने आये, एक छात्र को पकड़कर कॉलेज आकर पढने के लिए प्रेरित किया। उस समय तो उसके “हाँ-हाँ” कहने पर विश्वास हुआ कि इस तरह प्रयास करते रहने पर गाड़ी पटरी आ जाएगी और कॉलेज में कक्षाएँ शुरू हो जाएँगी। परन्तु पता नहीं क्या हुआ कि इसके बाद वह छात्र फिर दिखाई ही नहीं पड़ा।   नियमित रूप से कॉलेज जाने के साथ ही मैं उच्च शिक्षा के लोकव्यापीकरण के महा अभियान में भी लगा हुआ था। सबसे पहले मैंने अपने गाँव में नजर दौड़ाई। मन-ही-मन उन लड़के-लड़कियों की लिस्ट तैयार की जो मैट्रिक या इंटर पास हुए थे या उसके बाद पढना छोड़ दिया था। उनमें कई से संपर्क किया। परन्तु किसी ने अभिरुचि नहीं दिखाई। किसी तरह एक लड़की के पिता को नामांकन के लिए राजी भी किया तभी उसकी शादी की बात चल पड़ी और नामांकन की बात रद्द हो गई। दूसरे जिस लड़के को तैयार किया, एक सप्ताह के बाद वह भी कुछ ले-देकर फौज में भरती हो गया। वहाँ भी बात नहीं बनी। लगा कि अपने गाँव में इस तरह नामांकन के लिए घूमना ठीक नहीं।   तब सोचा कि कोचिंग संचालकों से मिलना चाहिए। बगल के कस्बे में इलाके का सबसे बड़ा कोचिंग था - “शारदा कोचिंग संस्थान”.पहुँचा तो आदर के साथ बैठाकर चाय भी पिलाई। फिर आने का कारण पूछा। मैंने अपने आने का अभिप्राय स्पष्ट करते हुए कहा - “शर्माजी, आपके यहाँ तो बहुत सारे बच्चे इण्टर के कोचिंग के लिए आते हैं। उनमें से कुछ ऐसे भी होंगे, जिन्होंने कहीं नामांकन न लिया हो। आपसे अनुरोध है कि उन अनामांकित बच्चों को हमारे महाविद्यालय में नामांकन के लिए कहा जाए।”   शर्माजी ने अफ़सोस के साथ कहा - “चौधरीजी, कुछ नहीं, अधिकांश बच्चे परीक्षा और प्रथम श्रेणी दिलवाने की हमारी ही गारंटी पर यहाँ नामांकन लेते हैं। इसके लिए कोचिंग में नामांकन के साथ ही उनसे फ़ीस ले ली जाती है। परन्तु वे परीक्षा ‘इंदिरा गाँधी कॉलेज’ से देते हैं।”   मुझे लगा कि यहाँ बात कुछ बन सकती है। मैंने कहा - “तो उन्हें हमारे ही कॉलेज से नामांकन कराकर परीक्षा दिलवाइए।”   शर्माजी ने बात स्पष्ट की - चौधरीजी, ‘इंदिरा गाँधी कॉलेज’ में हमारे कोचिंग के बच्चों से नामांकन एवं परीक्षा शुल्क नहीं लिया जाता है। वह पैसा मुझे बच जाता है। आपका कॉलेज ऐसा करेगा ?”   मैं चुप होकर चला आया, लेकिन उच्च शिक्षा के लोकव्यापीकरण के लिए युक्तियाँ तलाशता और नजरें दौड़ाता रहा। एक दिन बस से उतरते वक्त उसी बस के खलासी लड़के पर नजर पड़ी। वह यात्रियों को जल्दी-जल्दी उतारने-चढाने के साथ ही ‘पटना !-पटना !’ चिल्लाने में बेहद व्यस्त था। उसके व्यस्ततम समय में दखल देकर मैंने पूछा - “कितना पढ़े हो ?”   बस के भाड़े और गंतव्य की जगह पर पढ़ाई के असमय और अनपेक्षित प्रश्न से वह क्षण भर अवाक रह गया। एक बार उसने ऊपर से नीचे तक मेरा मुआयना किया और फिर अपने काम में व्यस्त हो गया। किसी भीड़-भाड़ स्टॉपेज पर बस का रुकना खलासी का सबसे व्यस्ततम समय होता है। कुछ देर मैं उसके उत्तर की प्रतीक्षा करता रहा। वह कभी किसी महिला को उतारने में सहायता करता, कभी किसी चढ़नेवाले को उसका बैग पकडाता, कभी किसी आदमी से पूछने चलाजाता कि उसे कहाँ जाना है और इस बीच-बीच में ‘पटना !-पटना !’ भी चिल्लाता रहता। उसके कार्यों के अंतराल को पहचानकर फिर मैंने पूछा - “बोले नहीं, कितना पढ़े हो ?”   इस बार वह अपने पान-मसाला वाले गंदे दाँतों को निकालकर थोडा मुस्कुराया। मुझे लगाकि अब वह कुछ कहेगा। लेकिन तभी एक पैसेंजर का सामान पीछे डिक्की में रखना था। वह उसे उठाकर पीछे चला गया। मैं भी उसके पीछे-पीछे गया। डिक्की को बंद करते हुए उसने कहा - “मैट्रिक। क्या बात है ?”   उत्साहित होकर मैंने कहा कि इंटर कर लो। तभी बस का हॉर्न बजा और वह यात्रियों को आगे की ओर सरकने के लिए कहते हुए दरवाजे से लटक गया।   बस के खुलते-खुलते मैंने उसका नाम और गाँव पूछ लिया था। सो कल सुबह-सुबह उसके यहाँ पहुँच गया। उसे और उसके पिता को बुलाकर अपना परिचय दिया और शिक्षा के महत्व के बारे में बताया। कई ऐतिहासिक उदाहरण भी दिए कि कैसे शिक्षा ग्रहण करके कई सामान्य आदमी भी अमर हो गए हैं। अनमने भाव से सबकुछ सुनने के बाद उसने बिना किसी लाग-लपेट के कहा - “सर, पढने-लिखने में हमारा मन नहीं लगता है। जैसे-तैसे मैट्रिक पास कर गया। आगे पढ़कर क्या करूँगा ? हमारे पेशे में डिग्री और सर्टिफिकेट का क्या काम है ? फुर्सत भी पढने की कहाँ है ? सुबह से रात तक बस पर ही रहना होता है। यह पढना-लिखना हमसे न होगा।” उसे बस पर जाने में देर हो रही थी। वह चला गया।   दो दिनों के बाद मैं फिर उसी समय उसके यहाँ पहुँचा। मुझे देखकर वह असमंजस में इधर-उधर देखने लगा। मैंने उसे व्यावहारिक बातें समझायीं - “देखो, तुम्हें कुछ करना नहीं है। जो करते हो, करते रहो। क्लास भी नहीं करना है। परीक्षा के समय थोड़ा-बहुत किताब देख लेना, बस।”   खैर, किसी तरह समझाने पर वह राजी हुआ और सर्टिफिकेट और नामांकन-शुल्क दिया। विश्व विजयी की तरह महाविद्यालय में पहुँचकर उसका नामांकन कराया और प्रशंसा पायी।   होते-होते दो साल गुजर गए। इस बीच न मैंने उससे संपर्क किया और न ही उसने भेंट करने की कोई जरुरत समझी। परीक्षा के लिए फॉर्म भरने का समय आ गया। मैं फिर उसके यहाँ उसे सूचित करने गया। परीक्षा की बात सुनकर वह फिर हिचकिचाने लगा। किसी तरह समझाकरकि उसे परीक्षा में कोई दिक्कत नहीं होगी और वह पास कर जायेगा, मैंने उससे फॉर्म भरवाया। मैंने उसे गेस पेपर खरीदकर फुर्सत के समय उलटते-पुलटते रहने का सुझाव दिया और बाजार जकर उसे गेस पेपर खरीदवा दिया।   परीक्षा का समय भी आ गया। एडमिट कार्ड भी मैंने ही पहुँचाया। उस समय भी उसका वही रोना कि वह परीक्षा में क्या लिखेगा। उसने जो गेस पेपर ख़रीदा था, उसे खोलकर देखा भी नहीं था। उसे समझ नहीं आ रहा था कि बिना पढ़े वह लिखेगा क्या और फेल होना जब निश्चित है तो वह परीक्षा दे ही क्यों। मैंने उसे ठीक से समझाया - “देखो, इसमें घबराने की कोई बात नहीं है। नाम, रोल नंबर आदि ठीक से लिख देना। गेस पेपर साथ लेते जाना। जो प्रश्न गेस पेपर में मिल जाये, उसे लिख देना। यदि गेस पेपर में वह प्रश्न नहीं मिले तो भी कॉपी में प्रश्न-संख्या लिखकर गेस पेपर से किसी भी प्रश्न का उत्तर उतार देना। यदि बाहर का कोई आ गया और गेस पेपर छिन जाये तो ऊपर लिखे गए उत्तरों को ही प्रश्न-संख्या बदलकर फिर से लिख देना। यदि यह सब भी कुछ कर सकने का मौका नहीं मिले तो प्रश्न-संख्या लिखकर सारे प्रश्नों को ही दस बार लिख देना। किसी तरह सारे प्रश्न टच किये गये होने चाहिए और कॉपी भरी हुई होनी चाहिए।”   सच्चे शिष्य की तरह सर हिलाकर उसने अपने महान गुरु के अनुदेशों का पालन किया और प्रथम श्रेणी में उत्तीर्ण हो गया। अंकपत्र देते समय मैंने उसके कान में फुसफुसाकर कहा - “शंकर, यह रहस्य किसी को बताना मत। एक बार फिर सच्चे शिष्य की तरह सर हिलाकर उसने हामी भरी।   कुछ दिन और गुजर गए। एक दिन हाथ में मिठाई का डब्बा लिए वह मेरे घर आया। साफ़-सुथरे कपड़े में देखकर मैं उसे सहसा पहचान नहीं पाया। उसने पैर छूकर प्रणाम किया और मिठाई का डब्बा दिया। मैंने पूछा - “क्या शंकर, कैसे हो ? शादी कर लिए हो क्या ?”   “नहीं सर, शिक्षक में मेरी बहाली हो गई है। सब आप ही की कृपा से हुआ है।” उसने बताया।   अपनी कृपा के प्रभाव के ऐसे परिणाम को जानकर अच्छा नहीं लगा। कुछ देर इधर-उधर की बातें मैं अन्यमनस्क ढंग से करता रहा। शाम का धुंधलका छाने लगा था। गाँव की सड़कों और दरवाजों पर अँधेरा पसरता जा रहा था। सामर्थ्यवान लोग अपने-अपने दरवाजे पर लालटेनें टाँगने लगे थे। उसे आये हुए काफी देर हो गयी थी। वह फिर मिलने की बात कहकर चलने को हुआ। चलते समय नजदीक में आकर उसने कहा - “सर, यह रहस्य किसी को बताइयेगा नहीं।”  ","categories": ["stories"],
        "tags": ["A marvelous story on present educational situation","Bataana Mana Hai","Dr. Anil Kumar Roy"],
        "url": "http://localhost:4000/stories/bataana-mana-hai/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "दंगों की राजनीतिक आर्थिकी",
        "excerpt":"इस साल रामनवमी के अवसर पर बिहार के कई जिलों में सांप्रदायिक तनाव उत्पन्न करने की कोशिश हुई। इन तनावों को दंगा नहीं कहा जा सकता है। सांप्रदायिक दंगे का अर्थ होता है - संप्रदाय के आधार पर दोनों पक्षों का आपस में मार-पीट और लूट-पाट करना। ऐसा इस बार नहीं हुआ। दर्जनों जगहों से आई इन ख़बरों में किसी के मारे जाने की सूचना नहीं है। कहीं-कहीं चोट पहुँचाने की कोशिश हुई है, दूक़ानें लूटी गई हैं, आग लगाई गई है, लेकिन किसी की जान लेने का प्रयास नहीं हुआ है। और, यह सब भी केवल एक पक्ष के द्वारा किया गया है, दूसरा पक्ष बिलकुल सहमा हुआ और स्थिर रहा है। इसलिए इसे दंगा नहीं कहा जा सकता है। यह केवल उग्रवादी हिंदुओं के द्वारा मुसलमानों के दिलों में दहशत उत्पन्न करना था। इस प्रकार इस बार इस्तेमाल में लाई गई तकनीक को दंगों के पुराने चश्मे से नहीं देखा जाना चाहिये। इस बार के तरीक़े को मुसलमानों के विरुद्द हिंदू आतंकवाद के प्रदर्शन के रूप में देखा जाना चाहिए।   आतंक की इन घटनाओं को समझने के लिए यह जानकारी भी रखने की ज़रूरत है कि जिन स्थानों पर ये आतंक उत्पन्न किए गए, उनमें कहीं भी स्थानीय आम लोगों ने पहल नहीं की थी। सारी जगहों पर कुछ अनजान लोगों ने इसकी पहल की। जैसे, औरंगाबाद, जहाँ सबसे पहले और सबसे बड़े पैमाने पर घटना हुई, में रामनवमी के एक दिन पहले ही 300-400 मोटरसाइकल पर सवार अनजान लोग शहर में सांप्रदायिक गाली-गलौज और नारे लगाते घूमने लगे। इसी तरह अन्य जगहों पर भी बाहरी अनजान लोगों के द्वारा ही घटनाएँ सृजित की गईं। सारी जगहों पर् उपद्रवियों के हाथों में चमचमाती एक ही तरह की नई तलवारें थीं। इन तलवारों को देखकर ही पता चलता था कि इनकी बड़ी खेप थोक के भाव में चिह्नित स्थानों पर सप्लाई की गई है। इसके अलावा महँगे डीजे पर जो उत्तेजक गाने बजाए जा रहे थे, उनका संग्रह पूर्व योजना के बिना नहीं हो सकता था। ये बातें और इसी तरह की अन्य सारी बातों को देखने यह स्पष्ट हो जाता है कि ये उपद्रव सुनियोजित षड्यंत्र के परिणाम थे, जिनके लिए लंबे समय से गुप-चुप व्यवस्था की जा रही थी, न कि अचानक उभरे ग़ुस्से का इज़हार थे। घटना के पूर्व मुख्यमंत्री का उपद्रव की संभावनाओं वाला बयान भी इस बात की ओर इशारा करता है कि उन्हें इस बात की भनक थी। इन सारे घटनाक्रमों में मुख्य ध्यान इस ओर जाना चाहिए कि इन सारे उपद्रवों को अपने उद्देश्य में सफल होने में पुलिस और प्रशासन का सहयोग रहा है। पटना शहर में अनेक अनधिकृत जुलूसें अनधिकृत गलियों से निकलीं और इसी तरह अन्य स्थनों में भी, उन जुलूसों में लोग उत्तेजक गानों पर नंगी तलवारें भाँजते हुए उत्तेजक नारे लगा रहे थे, लेकिन ऐसा लग रहा था जैसे पुलिस और प्रशासन, उन्हें रोकने के बदले, उनका सुरक्षा-कवच बनकर चल रहा था। समस्तीपुर में तो ज़िला प्रसासन की सहमति से मस्जिद पर झंडा फहराया गया।   पहले ही कहा जा चुका है कि इस बार के उपद्रव में मरने-मारने के परंपरागत दंगाई तरीक़े का इस्तेमाल न करके केवल आतंक उत्पन्न करने का प्रयास किया गया है। ऐसा क्यों? इस बात पर ग़ौर करने की ज़रूरत है। इसका मुख्य कारण यह प्रतीत होता है कि गुजरात के दंगों में तत्कालीन मुख्यमंत्री के रूप में वर्तमान प्रधानमंत्री की काफ़ी निंदा हुई थी और उन्हें उसके लिए अपराधी माना गया था। न्यायालय से दोषमुक्त क़रार दिए जाने के बावजूद एक बड़ा तबक़ा उन्हें आज भी उन दंगों का क़सूरवार ठहराता है। अभी वही प्रधानमंत्री हैं। बिहार में भी उनकी पार्टी के गठबंधन की सरकार है। उनकी पार्टी या उनके चरित्र पर हत्यारा होने का सीधा आरोप न लग सके, इसलिए इसे धार्मिक उत्सव के उत्साह के रूप में गढा गया। फिर समय के साथ दंगों का स्वरुप भी बदला. मरने-मारने के बदले इस नए तरीके को अपनाने से बवाल भी अधिक नहीं हो पाता है और आतंक उत्पन्न करने के उद्देश्य की भी सिद्धि हो जाती है. इसलिए इस नए तरीके को अपनाया गया.   सांप्रदायिक तनावों को उत्पन्न करने के राजनीतिक निहितार्थ तो सर्वविदित हैं. देश और समाज के वातावरण में घृणा, विद्वेष और आतंक फैलाकर संप्रदाय के नाम पर वोट पाने वाले राजनीतिक दल अपने वोट बैंक को गोलबंद करते हैं. इसमें मठों-मंदिरों के पुजारियों और वैसे तमाम लोगों का प्रत्यक्ष-अप्रत्यक्ष समर्थन-सहयोग रहता है, धर्म के नाम पर जिनके धंधे चलते हैं या जिनकी प्रतिष्ठा होती है. इस देश में ऐसा लंबे समय से होता रहा है. केवल संप्रदाय के नाम पर ही नहीं, जातियों के नाम पर भी समाज में पारस्परिक विद्वेष फैलाकर वोट बैंक को गोलबंद किया जाता रहा है. यह सांप्रदायिक दंगों या तनावों को गढ़ने का राजनीतिक उद्देश्य है.   लेकिन इसका आर्थिक पक्ष भी है, जिसकी और बहुधा ध्यान नहीं जाता है. दंगों की दहशत से अल्पसंख्यक कारोबारी अपना कारोबार छोड़कर भाग जाते हैं, जिन पर दबंग स्थानीय लोगों का कब्जा हो जाता है. इसलिए दंगों की दहशत उत्पन्न करने में बहुसंख्यक समुदाय के सामाजिक-आर्थिक रूप से सशक्त लोगों का हमेशा सहयोग रहता है. यह आर्थिक पक्ष का तात्कालिक कारण है. लेकिन इसके पीछे दीर्घकालिक राष्ट्रीय-अंतर्राष्ट्रीय साजिशें भी काम करती रहती हैं. इसलिए इस आर्थिकी को भी समझने की जरूरत है, विशेषकर इन सांप्रदायिक तनावों को ध्यान में रखकर. इस बात को साबित करने की ज़रूरत नहीं है कि वर्तमान केंद्रीय सरकार राष्ट्रीय और अंतराष्ट्रीय पूँजीपतियों के मैनेजर के रूप में काम कर रही है। कॉरपोरेट को अपने धंधे के विस्तार के लिए भूमि की ज़रूरत होती है। लेकिन भारत में लोग ज़मीन को माँ की तरह मानते हैं। उत्तर भारत में मुसलमान, हिंदुओं के गाँवों के बीच, एक-आध गाँव या टोले या कुछ घरों के रूप में बसे हुए हैं। आतंकित होकर वे अपने पुरखों की ज़मीन-जायदाद को छोड़कर अपने संप्रदाय के बहुसंख्यक समूह में बसना शुरू कर देंगे, जैसा कि मुज़फ़्फ़रनगर के दंगों के बाद हुआ। कहा जाता है कि वहाँ के दंगे में भागे हुए 70 हज़ार मुसलमानों में से 60 हज़ार फिर लौट कर अपनी मातृभूमि पर नहीं आए। सत्तारूढ़ होते ही वर्तमान सरकार ने भूमि अधिग्रहण बिल लाने का प्रयास किया, जो भारी राजनीतिक और जन दवाब के कारण क़ानून नहीं बन पाया। लेकिन जिन कोरपोरेट ने इनकी सरकार बनाने के लिए अपनी पूँजी लगाई है, उसे अपना मुआवज़ा तो चाहिए ही। इस तरह मुसलमानों के लिए दहशत का माहौल बना देने से, अपने जान-माल की सुरक्षा के लिए उनकी विवशता हो जाएगी अपने पैतृक स्थानों को छोड़कर ऐसे स्थानों की ओर पलायन करने की जहाँ वे बहुसंख्यक रूप में अपने को सुरक्षित महसूस कर सकें। इससे मुसलमानों द्वारा बड़ी संख्या में छोड़ी गई ज़मीन बड़े ज़मींदारों और कल-कारख़ानेदारों को हस्तांतरित की जा सके।   लेकिन क्या इतने मात्र से पूँजीपतियों की सुरसा-भूख तृप्त हो जाएगी? नहीं। यदि यही राजनीतिक-आर्थिक अवस्था रही तो दूसरे कमज़ोर वर्गों - दलितों-आदिवासियों की ज़मीन हथियाने का उपाय होगा और उसके बाद फिर दूसरे वर्गों की। पूँजीवाद की कभी तृप्त न होने वाली लालसा अंततोगत्वा सबको लील जाएगी।   इसके दूसरे सामाजिक-राष्ट्रीय दुष्परिणाम भी बहुत जल्द सामने आएँगे। प्रकृति का यह सिद्धांत है कि क्रिया की प्रतिक्रिया होती है। जब मुसलमानों को या किसी भी दूसरे समुदायों को सांप्रदायिक या जातीय आधार पर लगातार सताया जाएगा तो वे भी मरने-मारने पर उतारू हो जाएँगे। इस तरह आपसी विद्वेष से भरा हुआ समाज, युद्ध और हिंसा के अंधे युग में प्रवेश कर जाएगा। इसके राष्ट्रीय दुष्परिणाम भी सामने आएँगे। असुरक्षित और कमज़ोर समुदाय गोलबंद होता है। इस तरह सांप्रदायिक और जातीय आधारों पर प्रताड़ित की गई जातियाँ, अपने सुरक्षात्मक कारणों से, अलग राज्य या देश की माँग करने लगेगा। और तब, सांप्रदायिक आधार पर एक नए और अलग देश की माँग उठ खड़ी होगी। विदेशी ताक़तों का सहयोग उन माँगों को मिलेगा।और तब इस भूखंड में एक नया पाकिस्तान जन्म लेगा।   इस तरह राष्ट्रवाद और संस्कृतिवाद के नाम पर यह घोर राष्ट्रद्रोह है। सारी सच्ची राष्ट्रवादी ताक़तों को एकजुट होकर पूँजीवाद के इस कुत्सित मंसूबे को नाकायामयाब करना चाहिए।  ","categories": ["home"],
        "tags": ["communal riot in bihar","दंगों की राजनीतिक आर्थिकी","बिहार के दंगे","रामनवमी पर बिहार के दंगे"],
        "url": "http://localhost:4000/home/dangon-kee-raajaneetik-aarthikee/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "कहीं लोकतंत्र हाईजैक तो नहीं हो गया?",
        "excerpt":"कहीं लोकतंत्र तो हाईजैक नहीं हो गया?   यह चौंकाने वाला शीर्षक है, लेकिन बेहद संजीदा भी। EVM से संबंधित सनसनीख़ेज़ मामला प्रकाश में आया है। मुंबई के RTI कार्यकर्ता मनोरंजन एस राय के द्वारा 1989 से भारतीय चुनाव प्रणाली में व्यवहृत EVM की बिक्री और ख़रीद के मामले में RTI से प्राप्त जानकारी स्तंभित कर देने वाली है।   पहले यह जान लें कि EVM के तीन पार्ट होते हैं - Balloting Unit (BU), Control Unit (CU) और हाल ही में जोड़ा गया Verification Paper Audit Trial (VVPAT)। ये EVM भारत में दो अलग-अलग जगहों पर दो कंपनियों के द्वारा बनाए जाते हैं। बैंगलोर में भारत इलेक्ट्रॉनिक्स लिमिटेड (BEL) और हैदराबाद में इलेक्ट्रॉनिक कॉर्प ऑफ़ इंडिया लिमिटेड (ECIL) इसे बनाता है।   RTI से मिली जानकारी के मुताबिक़ 2010 से 2017 के बीच चुनाव आयोग को BEL ने 125,000 CUs तथा 190,000 BUs बेचे। ECIL ने भी इसी अवधि में चुनाव आयोग को 222,925 BUs तथा 211,875 CUs दिए। लेकिन केंद्रीय क़ानून और न्याय मंत्रालय से मिली जानकारी के अनुसार सरकार के पास 1,395,306 BUs और 930,716 CUs की ख़रीद की जानकारी है। और, सूचना के अधिकार के तहत चुनाव आयोग का जवाब है कि 1989-90 से 15 मई, 2017 के बीच कुल 1,005,662 BUs तथा 928,049 CUs BEL से और 1,014,644 BUs तथा 934,031 CUs. ECIL से ख़रीदे गए। अर्थात कंपनियों, सरकार और चुनाव आयग के द्वारा दी गई जानकारियों में कहीं तालमेल नहीं है।   इसके अलावा चुनाव आयोग के मुताबिक़ EVM की ख़रीद पर ‘वास्तविक व्यय’ रु0 5,360,175,485 हुए। जबकि BEL ने RTI के जवाब में कहा है कि उसे EVM के बदले रु0 6,525,644,000 प्राप्त हुए। यानी चुनाव आयोग ने जितने रुपए दिए, उससे 116.55 करोड़ ज़्यादा।   प्रश्न उठता है कि BEL और ECIL से ख़रीदे गये EVM जब चुनाव आयोग ने ने नहीं लिए तो फिर वे कहाँ हैं? EVM कोई बिस्किट का पैकेट नहीं है कि किसी परचून की दूकन पर बिकने के लिए चले गए होंगे। उनका उपयोग चुनाव में ही है। तो फिर चुनावों में कौन उनका उपयोग कर रहा है? फिर BEL को अधिक मिले 116.55 करोड़ रुपए किसने दिए? इस बात का स्पष्टीकरण न सरकार दे रही है, न चुनाव आओग और न ही मीडिया इस प्रश्न को उछाल रहा है।   लंबे समय से EVM की प्रामाणिकता पर प्रश्नचिह्न लगते रहे हैं और सत्ता पक्ष एवं चुनाव आयोग सकी प्रामाणिकता को पोषित करते रहे हैं। परंतु अब तो अवल EVM के नदारद ही हो जाने का हो गया है।   चुनावों की निष्पक्षता के साथ ही लोकतंत्र के जीवित रहने पर भी यह गहरा संदेह उत्पन्न करता है।  ","categories": ["home"],
        "tags": ["contradictory Number of EVMs Suplied by Companie and Reeived by Ec","EVM","Indian Democracy"],
        "url": "http://localhost:4000/home/kaheen-lokatantr-haeejaik-to-nahin-ho-gaya/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "सामाजिक न्याय के अस्पताल में शिक्षा की शव-परीक्षा",
        "excerpt":"‘सामाजिक न्याय’, ‘सबका साथ, सबका विकास’ आदि आजकल बास्केट बॉल खेल की गेंद की तरह हर राजनीतिज्ञ के हाथ में उछलता हुआ जुमला है और हर दल इस गेंद को अपने पाले में करने की कोशिश में लगातार लगा हुआ है. यह जुमला/नारा/वादा इतना लोक-लुभावन और प्रभावी है कि जो कोई भी इस नारे का अपने पक्ष में जितना ज्यादा उपयोग कर लेता है, वह सत्ता पर उतनी मजबूती के साथ कायम हो जाता है. अर्थात अवाम को अपनी ओर आकर्षित करने के लिए राजनीतिक दलों के पास यह परीक्षित और कामयाब हथियार है.   स्वतंत्रता के संघर्ष में, जब करोड़ों लोग स्वाधीनता के सुनहले सूरज को लाने के लिए अपने-अपने तरीके से प्रयास कर रहे थे तो उनकी आँखों में भावी भारत का एक सुन्दर सपना था. उस सपने को गाँधी के ‘स्वराज्य’ और ‘रामराज्य’ की परिकल्पनाओं. वामपंथी क्रांतिकारियों की आर्थिक समानता के आश्वासनों और समाजवादियों की सामाजिक गरिमा के भरोसों ने मिलकर परोसा था. इसीलिए अति वैविध्यपूर्ण सामाजिक-आर्थिक-भौगोलिक संरचना वाले इस देश में भी सभी समूहों, वर्गों और तबकों ने आजादी के आन्दोलन में भाग लिया था. लेकिन आजादी के बाद नेहरू के नेतृत्व में केंद्र में और इधर अधिकाँश प्रान्तों में कांग्रेस की सरकार बनी, उसी कांग्रेस की, जिसपर आजादी के पहले से ही, जमींदारों और पूंजीपतियों का कब्जा था और आजादी के बाद भी वह यूरोपियन पूँजीवाद की राह पर बढ़ चली. स्वतंत्रता का देदीप्यमान रथ तो खुला, परन्तु उस पर वही लोग सवार हो गए, जिनके उत्पीडन से मुक्ति की आकांक्षा में अवाम ने अपनी कुर्बानियां दी थीं. अधिसंख्यक भूखे, नंगे, उदास और उजड़े हुए लोग हक्का-बक्का जहाँ-के-तहाँ रह गए. न तो उन्हें आर्थिक समानता मिली, न सामाजिक भेदभाव से मुक्ति मिल पायी और न ही सत्ता में भागीदारी हो सकी. इस छलावे से उस दबे, कुचले, पीड़ित, दलित बड़े वर्ग का क्षुब्ध होना स्वाभाविक था.   इस बीच आजादी के उद्देश्यों से असंतुष्ट वामपंथियों ने आर्थिक अधिकारों की बढ़ोत्तरी के लिए जगह-जगह प्रयास शुरू कर दिए. पूरे देश में उन्होंने संगठित क्षेत्र के कामगारों की विभिन्न ट्रेड यूनियन बनाकर हक़ और हुकूक के लिए जबरदस्त दबाव बनाए. दूसरी तरफ ग्रामीण क्षेत्रों में भूमिहीनों और किसानों के पक्ष में जमीन के सवाल को प्रमुखता से उठाया और उन्हें कब्जा दिलाने का भी प्रयास किया. लगातार चल रहे इन जबरदस्त दबावों और आंदोलनों के कारण एक ओर तो कामगारों की आय में इजाफा हुआ, उन्हें मानवीय सुविधाएँ प्राप्त हुईं, बंधुआ मजदूरी और रैयती प्रथा ख़त्म हुई, वासभूमि पर अधिकार प्राप्त हुआ; दूसरी ओर जमींदारी प्रथा, निजी बैंक, खदानों का निजी स्वामित्व, प्रिवी पर्स आदि के कई दुर्ग ढहकर बिखर गए. अपने समय में वामपंथ को इस आर्थिक संघर्ष का राजनीतिक लाभ भी मिला.   लेकिन सामाजिक गरिमा का सवाल अब भी जहाँ-का-तहाँ खडा था. वामपंथियों का ख़याल था कि इस पूंजीवादी लोकतांत्रिक ढाँचे में ही, आर्थिक अधिकारों की बढ़ोत्तरी करके, सामाजिक गरिमा की प्राप्ति हो जायेगी, जो भारतीय सामाजिक संरचना में एक बड़ा सवाल था. लेकिन ऐसा हो नहीं सका. थोड़े-बहुत आर्थिक सुधारों, अधिकारों की प्राप्ति और अनेक बन्धनों से मुक्ति के बावजूद पिछड़े, दलित और अस्पृश्य समूह को वह सामाजिक समानता और सम्मान नहीं मिल पा रहा था, जिसको पाने की चाहत उनके भीतर, धीरे-धीरे, मजबूत होती जा रही थी. इसलिए उस बड़े समूह के भीतर, जिसे आज पिछड़ा, दलित, महादलित आदि कहा जाता है, ‘मेहनत की रोटी’ के बदले ‘इज्जत की जिंदगी’ ज्यादा प्राथमिक सवाल बनता जा रहा था. वामपंथी प्रयासों में यह सवाल कहीं छूट जा रहा था.   बहुसंख्यक समाज के अंत: में उमड़ती हुई इस जनाकांक्षा को संबोधित किया समाजवादियों ने. स्वातंत्र्योत्तर काल का उत्तरार्ध शुरू होते-होते समाजवादियों ने ‘सामाजिक न्याय’ का नारा लगाकर आरक्षण को हथियार की तरह इस्तेमाल करना शुरू कर दिया और उनकी इस तरकीब का बेतरतीब लाभ उन्हें मिला भी. विकास की दौड़ में किसी सामाजिक साजिश के तहत पीछे छूट गए बहुसंख्यक समुदाय को नौकरियों और राजनीति में आरक्षण के उपायों से आर्थिक उन्नति के साथ ही पद-प्रतिष्ठा भी दिखने लगी थी. इस तरह उस समूह का सामाजिक सशक्तिकरण भी हुआ. इसलिए कल तक जो पिछड़ा, दलित, मुस्लिम समुदाय कांग्रेस के पाले में खडा रहता था, वह आहिस्ते से खिसककर समाजवादियों के खेमे में जाकर खडा हो गया.   यह सच है कि समाजवादियों ने दलितों, पिछड़ों, वंचितों के सामाजिक सम्मान के सवाल को संबोधित तो किया, परन्तु शीघ्र ही उसके दुष्परिणाम भी सामने आने लगे. सदियों से साम्प्रदायिक विद्वेष की लपटों से झुलसते हुए इस देश के सम्मुख जातीय संघर्ष का एक नया स्वरुप उभरकर सामने आया, जो पहले के जातीय असंतोष से बिलकुल अलग था. इस नए जातीय विद्वेष में घृणा और आक्रामकता अधिक थी, जो पहले बहुत कम थी. समाजवादियों ने इस विद्वेष और घृणा की आंच को और भड़का-भड़काकर अपनी राजनितिक रोटियाँ सेंकनी शुरू कर दीं. जिस तरह मध्यकाल के पूर्व यह भूखंड छोटे-छोटे हजारों स्वतंत्र राज्यों में विभक्त था, उसी प्रकार, भौगोलिक एकता और संवैधानिक समरूपता के बावजूद पूरा देश, साम्प्रदायिकता के साथ ही, जातीयता के अनेक द्वीपों में विखंडित हो गया. इस खंडित स्वरुप से देश और समाज और ज्यादा कमजोर हुआ.   दूसरी ओर जिस आरक्षण का परचम इतने जोश से लहराया गया था, उसमें दलितों, पिछड़ों, अल्पसंख्यकों की अधिसंख्यक आबादी के अधिसंख्यक लोग फिर से वंचित ही रह गए. उस विशाल समुदाय के जो थोड़े से लोग पहले से ही आगे बढे हुए थे, उनकी ही पीढ़ी-दर-पीढ़ी, पुन:-पुन: उस आरक्षण से लाभान्वित होती गयी. बाकी दलित, पिछड़े, अल्पसंख्यक, आदिवासी आज भी उसी जगह खड़े हैं.   समाजवादी प्रयासों के पूरे प्रकरण में जो सबसे बुरी बात हुई वह यह कि वे कहने को तो समाजवादी रहे, परन्तु वे किसी भी प्रकार पूंजीवादी ढर्रे और दृष्टिकोण से अपनी भिन्नता नहीं दिखा सके. वे भी वैश्विक पूँजीवाद के स्थानीय राजनितिक उपकरण के रूप में काम करते हुए समाजवाद के नाम पर निजी पूँजीवाद को संरक्षित और पोषित करने के लिए सार्वजनिक संस्थाओं को कमजोर और ध्वस्त करते रहे. सार्वजनिक हित में बेहतर सुविधाएँ प्रदान करने की दलील देकर निजी अस्पतालों और चिकित्सा सुविधाओं, विद्यालयों-विश्वविद्यालयों, औद्योगिक प्रतिष्ठानों आदि को प्रोत्साहित करने में किसी भी पूंजीवादी पार्टी की अपेक्षा इनका प्रयास कम नहीं रहा, बल्कि कई मामले में तो बढ़-चढ़कर रहा.   इसी राजनितिक-सामाजिक व्यवहारों के परिप्रेक्ष्य में समाजवादी सत्ता-काल की शिक्षा को देखने की जरूरत है. इसे तो सब स्वीकार करेंगे कि आदमी जीये और स्वस्थ रहे, इसके बाद जो सबसे महत्वपूर्ण जरूरत है, वह शिक्षा है. और, यह जरूरत तो उन आदिवासियों, दलितों, पिछड़ों के लिए और ज्यादा हो जाती है, जो समाज की किताब के सबसे अंतिम पन्ना हैं. जो समृद्ध और जागरूक हैं, वे तो अपनी ताकत के बल पर कहीं भी जाकर मनचाही शिक्षा ले ले सकते हैं. लेकिन उस अंतिम पन्ने में लिखे हुए नाम वाले लोग, जो यह भी नहीं जानते कि पढ़ाई क्यों जरूरी है और जो आज भी अपने बच्चे को स्कूल भेजने की अपेक्षा होटल में प्लेट धोने के काम में लगाना ज्यादा वाजिब समझते हैं, ‘सामाजिक न्याय’ की मृगमरीचिका सृजित करनेवाले नारों में ही केवल दिखते हैं, व्यवहार में तो एकदम नहीं. यदि ऐसा नहीं होता तो ‘सामाजिक न्याय’ का नारा देकर जिस समुदाय के समर्थन से बिहार, उत्तर प्रदेश और अन्य प्रान्तों में विगत एक चौथाई शताब्दी से लोग सत्ता पर काबिज हैं, वे अपने समर्थक समुदाय के लिए अकुशल (घटिया नहीं कहना चाहूँगा) शिक्षक, अशैक्षिक वातावरण, पुस्तकों की अनुपलब्धता, गैर शैक्षिक कार्यों में शिक्षकों का नियोजन, गैर जिम्मेदार प्रशासनिक परिवेश, प्रतिबद्धता के अभाव आदि को दुरुस्त करने के प्रति अपनी प्रतिबद्धता दिखाते. लेकिन सत्तासीन लोगों के द्वारा मुँह से गरीबों-वंचितों की चिंता करते सुने जाने के बावजूद व्यवहारत: शिक्षा की पूरी परिस्थिति को कमजोर और बदनाम किये जाने में सहयोग प्रदान किया जा रहा है. जोर-शोर से सामाजिक न्याय का नारा लगाते हुए हाल के दिनों में बिहार में जिन एक हजार सात सौ तिहत्तर विद्यालयों को बेआवाज बंद किये जाने का निर्णय लिया गया है, उन सरकारी विद्यालयों में सामाजिक न्याय से वंचित वर्ग के बच्चे ही पढ़ते हैं. अर्थात उस विद्यालय के पड़ोस में बसनेवाले बच्चों को परेशान करना और शिक्षा से वंचित रहने की परिस्थिति उत्पन्न करना किस प्रकार से सामाजिक न्याय है, यह समझने की बात है. ऐसे सत्ता नायकों से अपेक्षा भी नहीं की जानी चाहिए. जो मुख्यमंत्री निजी संस्थानों का उदघाटन करते हुए सार्वजनिक रूप से बेहिचक यह कहता हो कि सरकार कितना भी प्रयास कर ले, लोग सरकारी संस्थाओं पर विशवास नहीं करते हैं, जो मुख्यमंत्री सरकारी विद्यालयों के ही अधिगम-स्तर की निंदा करनेवाली रिपोर्ट ‘असर’ को जारी करने की बैठक में उपस्थित रहता हो, जिस सरकार की पुलिस शांतिपूर्ण ढंग से अपनी जायज माँगों को लेकर धरना के लिए सड़क पर सोये हुए शिक्षकों पर आधी रात के अँधेरे में एकाएक हमला कर शत्रुओं की तरह मार-मारकर अधमरा कर देती है, उससे सामाजिक न्याय की व्यवस्था वाले विद्यालयों को मजबूत बनाने की अपेक्षा कैसे की जा सकती है. यह ‘सामाजिक न्याय’ का नारा तो एक फूटा हुआ ढोल लगता है.   इस तरह शिक्षा का शव-परीक्षण करने पर यह पाया जाता है कि ‘सामाजिक न्याय’ के अस्पताल में ही, एक गहरी साजिश के तहत, 80 के दशक के बाद से, धीमा असर करने वाला जहर देकर इसकी ह्त्या की गयी है.  ","categories": ["home"],
        "tags": ["education","सामजिक न्याय और शिक्षा"],
        "url": "http://localhost:4000/home/saamaajik-nyaay-ke-aspataal-mein-shiksha-kee-shav-pareeksha/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "सोवियत क्रांति के सौ वर्ष",
        "excerpt":"साल 2017 सोवियत क्रांति का सौवाँ वर्ष है। पूरे विश्व की कम्युनिस्ट पार्टियाँ और उसी तरह भारत की भी कम्युनिस्ट पार्टियाँ ‘महान सोवियत क्रांति’ का शताब्दी वर्ष मना रही हैं। 8 नवंबर, 1917 को बोल्शेविकों के द्वारा सत्ता पर कब्जे के साथ सोवियत संघ में कम्युनिस्ट शासन की जो शुरुआत हुई, वह 24 अगस्त, 1991 को तत्कालीन राष्ट्रपति गोर्वाचोव के द्वारा सोवियत कम्युनिस्ट पार्टी के महासचिव पद से त्यागपत्र और कम्युनिस्ट शासन की समाप्ति की घोषणा के साथ ही 74 वर्षों के बाद समाप्त हो गई।   रूस की क्रांति की पृष्ठभूमि में वहाँ की जनता की अकल्पनीय फटेहाली थी। न तो उनके पास ठंड से बचने के लिए तन ढ़ँकने के वस्त्र थे और न ही भूख से ऐंठती अँतड़ियों को शांत करने के लिए एक मुट्ठी अनाज था। मार्च, 1917 की ठंड में वे ठिठुरते हुए पेट्रोग्राद की सड़कों पर बिलबिला रहे थे। पेट्रोग्राद की सजी हुई दूकानें गर्म रोटियों से भरी हुई तो थीं, परन्तु वे रोटियाँ उनके लिए न थीं। और, आखिर वही हुआ, ऐसी स्थिति में जिसका अंदाजा किया जा सकता है। वे असंख्य भूखे-नंगे लोग दूकानों पर टूट पड़े और उन्हें लूटने लगे। जार्ज निकोलस द्वितीय की सरकार ने सेना को उन पर गोलियाँ चलाने का हुक्म दिया। लेकिन निरंकुश, स्वेच्छाचारी और अत्याचारी जारशाही से सेना भी त्रस्त थी। सेना के मन में भी भूखे-नंगे लोगों के प्रति सहानुभूति हो गई थी और उनमें भी क्रांति की भावना भर गई थी। फलस्वरूप उन्होंने गरीबों पर गोली चलाने से साफ इन्कार कर दिया। इस घटना ने परिवर्तनकामी क्रांति को अवश्यंभावी बना दिया और उसी महीने में जार को पदच्युत कर जार्ज स्लाब की अध्यक्षता में एक ‘समाजवादी सरकार’ की स्थापना हुई।   इस क्रांतिकारी परिवर्तन के परिणामस्वरूप जार के हाथ से सत्ता तो छिन गई, परन्तु वह मध्य वर्ग के हाथों में चली गई। जिन भूखे, नंगे, गरीबों, मजदूरों ने इस क्रांति को अंजाम दिया था, वे अभी भी सत्ता में हिस्सेदारी से बेदखल थे। उसी समय ब्लादिमीर लेनिन ने ‘दुनिया के मजदूरो एक हो’ के नारे के साथ मजदूरों के साथ मिलकर दूसरी क्रांति की और भारी मार-काट के बाद उसी साल 8 नवंबर को सत्ता पर कब्जा करके मजदूरों के कम्युनिस्ट शासन की शुरुआत की। लेनिन के नेतृत्व में की गई इस क्रांति को ही रूसी क्रांति, बोल्शेविक क्रांति या सोवियत क्रांति कहा जाता है और उसी की शतवार्षिकी पूरी दुनिया इस साल मना रही है।   रूस के गरीबों और मजदूरों की इस जीत ने दुनिया भर के मजदूरों और गरीबों को आंदोलित कर दिया। फिर तो क्रांतियों का सिलसिला ही चल पड़ा। साल 1917 में ठंडे मुल्क रूस से भभकी हुई क्रांति की इस लपट ने साल 1950 के आते-आते लगभग आधे विश्व को अपनी लपेट में ले लिया और बाकी बची दुनिया के मुल्कों में भी लाल झंडे का रुआब झलकने लगा था।   वे कौन-से कारण थे या सोवियत संघ में वह कौन-सी बात दिखायी पड़ रही थी, जिसके कारण दुनिया भर के गरीब, मजदूर, वंचित, उत्पीड़ित लोग उसकी ओर पागलों की तरह आकृष्ट हो रहे थे? वह पहली बात थी समानता की। ज्ञात सभ्यता के कई हजार वर्षों के इतिहास में पहली बार यह हुआ था कि वहाँ पर गैरबराबरी को पूरी तरह खत्म कर दिया गया। अब वहाँ किसी आर्थिक, लैंगिक या वंशानुगत आधार पर कोई खाई नहीं रही। उत्पादन के सारे साधन, भूमि, उद्योग या अन्य भी सब कुछ, राज्य के अधीन हो गए, जिससे आर्थिक आधार पर अंतर और उत्पीड़न की जड़ ही कट गई। दुनिया भर के तमाम पीड़ितों, शोषितों, कामगारों और भूखे-नंगे लोगों के लिए यह बड़ा सुकून देने वाला था। दूसरी बड़ी बात यह थी कि दुनिया के तमाम पूँजीवादी राष्ट्रों के उलट सोवियत संघ वह देश हुआ, जिसके पास अपने सारे नागरिकों के लिए, उनकी योग्यता और क्षमता के अनुसार, काम थे। अब वहाँ एक भी व्यक्ति बेरोजगार नहीं था। इसके अलावा राज्य ने सबके लिए समान रूप से चिकित्सा, सबके लिए अनिवार्य शिक्षा और सारे लोगों के लिए आवास की व्यवस्था की। इस तरह अपने समस्त नागरिकों के प्रति सभी प्रकार की जवाबदेही राज्य की हो गई।   इसका परिणाम यह हुआ कि वहाँ के कामगारों ने अभूतपूर्व उत्साह का परिचय देते हुए अल्पकाल में ही वहाँ विशालकाय उद्योगों, और कारखानों को खड़ा कर दिया, भीमाकार बाँधों का निर्माण कर दिया, बड़े-बड़े अनुसंधान और वैज्ञानिक प्रयोग करते हुए चंद्रमा पर अपना यान उतार दिया और अमेरिका के मुकाबले विश्व की महाशक्ति के रूप में अपने को स्थापित कर लिया। इतने अल्पकाल में इतना सब कुछ हो जाना अद्भुत, अकल्पनीय और अविश्वसनीय था। सबकी समानता, राज्य के द्वारा समस्त नागरिकों की चिंता और अद्भुत विकास ही वे कारण थे, जिसने दुनिया भर के मजदूरों, वंचितों और उत्पीड़ितों को अपनी ओर बेतरह आकर्षित किया और उसी के कारण 1950 तक आते-आते लगभग आधी दुनिया के देशों में समाजवाद का झंडा लहराने लगा था।   लेकिन फिर क्या हुआ कि अपनी तरुणाई के दिनों में समाजवाद को लाने के लिए क्रांति में भाग लेने वाली पीढ़ी ही अधेड़ होते-होते समाजवाद के खात्मे के लिए सड़कों पर उतर पड़ी। आर्थिक समानता के जिस सपने को साकार करने के लिए लाखों लोगों की लाशें बिछा दी गईं, जिस समाजवाद का सूरज खून के महासागर को पार करके उगा था, उससे इतनी जल्दी निराशा क्यों हो गई? वह सूरज दोपहर होने के पहले ही ढ़लने क्यों लगा? सोवियत संघ के दुर्जेय दुर्ग के साथ ही दुनिया के दूसरे-दूसरे मुल्कों में भी समाजवाद के किले एक-एक कर ढ़हते चले गए और होते-होते स्थिति यहाँ तक पहुँच गई कि आज दुनिया में चीन, क्यूबा, उत्तर कोरिया, वियतनाम और लाओस - इन पाँच मुल्कों में ही कम्युनिस्ट पार्टी का शासन रह गया है। और, इन बचे हुए देशों में भी केवल शासक पार्टी कम्युनिस्ट है, वहाँ की व्यवस्था में कम्युनिज्म नहीं है। ये बचे हुए देश भी कम्युनिस्ट पार्टी द्वारा शासित कैपिटलिस्ट तौर-तरीकों वाले देश बनकर रह गए हैं।   पहला कारण तो यह हुआ कि समाजवाद ने समानता तो स्थापित की, लेकिन व्यक्तिगत स्वतंत्रता का हरण कर लिया। अब लोग वही सोच और बोल सकते थे, जो वहाँ की पार्टी सोचती और बोलती थी। उसके विरुद्ध बोलने या असंतोष जताने को बगावत माना गया और इस बगावत के इल्जाम में हजारों-लाखों लोगों को कत्ल करके दहशत का वातावरण निर्मित किया गया। आखिर लोग कब तक चुप रहते? एक लंबी चुप्पी के बाद व्यवस्था के विरुद्ध आवाजें मजबूत होने लगीं और अंततोगत्वा पूँजीवादी लोकतंत्रात्मक व्यवस्था कायम हो गई।   दूसरा प्रमुख कारण था पूँजीवादी समृद्ध देशों की तुलना में भौतिक सुख-सुविधाओं का अभाव। सोवियत संघ के लोग जब अपने देश की चौहद्दी से निकलकर किसी यूरोपियन समृद्ध देश में जाते तो वहाँ के आलीशान भवन, गाड़ियों और व्यक्तिगत सुविधाओं के सारे नजारे देखकर अवाक् रह जाते और, भीतर-ही-भीतर, उन्हीं सुखाकांक्षाओं को लेकर अपने देश लौटते और अपने स्वजनों के बीच उसे चटकारे लेकर सुनाते। देश-दुनिया के दरवाजे खुल जाने के कारण उँचे तबके के अधिकांश लोगों के भीतर ये लालसाएँ दिन-ब-दिन बलवती होती चली गईं। सत्ता और समाज में प्रतिष्ठित ऐसे लोगों ने असंतोष को और भी भड़काने का काम किया।   उधर व्यक्तिगत सुखाकांक्षाएँ बढ़ रही थीं और इधर राज्य उनकी पूर्ति करने में अपने को असमर्थ पा रहा था। वहाँ उत्पादन तो बड़ी तेजी से और बहुत हुआ, परन्तु उसका उपयोग अपने नागरिकों की सुख-सुविधा बढ़ाने के बदले अपने खर्चे पर दुनिया के अन्य देशों में समाजवाद लाने और अमेरिका के मुकाबले सैन्य-क्षमता में ‘महाशक्ति’ बनने पर खर्च हुआ। फलतः राज्य के द्वारा नागरिकों को प्रदान की जाने वाली सुविधाएँ प्राथमिक स्तर से आगे नहीं बढ़ीं। परिणाम व्यवस्था के प्रति असंतोष के रूप में सामने आया।   सोवियत संघ में समाजवाद की स्थापना और तेजी से अन्य देशों में उसके प्रसार ने पूँजीवादी देशों को आशंका से भर दिया था। चिनगारियाँ उन देशों में भी पहुँच चुकी थीं। इसलिए डर लगने लगा था कि कहीं लपटें भी न उठने लगे। इस आशंका से त्रस्त पूँजीवादी देशों का मुख्य मकसद समाजवाद को समाप्त करना हो गया और वे इसमें कामयाब भी हुए।   लेकिन यहाँ पर प्रश्न यह खड़ा होता है कि समाजवाद की जड़ें क्या इतनी कमजोर होती हैं कि पूँजीवाद के धक्के को बर्दाश्त न कर सकें? फिर यह भी प्रश्न खड़ा होता है कि मार्क्सवाद के प्रवर्तकों ने जो यह प्रमाणित किया था कि समाजवादी समाज सभी प्रकार के बंधनों से मुक्त परम स्वतंत्रता का समाज होगा और उसमें पूँजीवाद की अपेक्षा सुख-समृद्धि के बेहतर अवसर होंगे, वैसा सोवियत संघ में क्यों नहीं हो सका?   वस्तुतः इसके लिए समाजवाद की स्थापना के लिए आवश्यक मार्क्सीय सिद्धांत और रूस की परिस्थिति को समझना आवश्यक है। मार्क्सवाद के संस्थापकों ने ही ऐतिहासिक भौतिकवाद का विश्लेषण करते हुए यह मत स्थापित किया था कि समाजवाद के लिए पूँजीवाद का पूर्ण विकसित होना आवश्यक है। पूँजीवादी उत्पादक शक्तियों के निरंतर विकास के द्वारा ही, वर्ग-विरोध के रूप में, समाजवादी आगमन का गर्भाधान होता है। संपूर्ण पूँजीवादी प्रणाली में उत्पादन की सामूहिकता और व्यक्तिगत हस्तगतकरण के रूप में असंगति प्रारंभ से ही मौजूद रहती है। प्रोन्नत प्रविधि की सहायता लेने के कारण उत्पादन विनिमय से आगे निकल जाता है। ऐसी परिस्थिति की पुनः-पुनः आवृत्ति और मजदूर वर्ग की ठोकर पूँजीपति वर्ग को तोड़कर रख देती है और तब समाज के लिए यह अनिवार्य हो जाता है कि उत्पादक शक्तियों को अपने अधीन में कर ले (ड्यूहरिंग मत खंडन, एंगेल्स, पृ0 443)। इस प्रकार समाजवाद के आगमन के लिए पूँजीवाद का होना उतना ही आवश्यक है, जितना कि स्वयं सर्वहारा वर्ग। इसीलिए एंगेल्स ने कहा था कि ऐसे देश में इस क्रांति को आसानी से संपन्न करना, जहाँ पूँजीपति वर्ग और सर्वहारा न विकसित हुआ हो, समाजवाद की वर्णमाला से भी अपरिचय प्रमाणित करता है (संकलित रचनाएँ, का0 मार्क्स, फ्रे0 एंगेल्स, खण्ड 2, भाग 2, पृ0 193)। समाज के द्वारा उत्पादक शक्तियों पर अधिकार के कारण समाजवाद में उत्पादनशीलता का विकास पूँजीवाद से अधिक होता है। इस तरह समाजवाद अपने समस्त पूर्व युगों से अधिक उत्पादनशीलता वाला समाज है (समाजवादी विचारधारा और संस्कृति, लेनिन, पृ0 30)। इसलिए समाज द्वारा वितरण की व्यवस्था वाला समाजवाद उच्चतर सुख, समृद्धि और ऐश्वर्य वाली सभ्यता है।   समाजवाद की स्थापना के लिए इस आवश्यक परिस्थिति की तलाश जब हम सोवियत समाजवाद की स्थापना के काल में करते हैं तो पाते हैं कि वहाँ पूँजीवाद का पूर्ण विकास तो क्या सामंतवाद की पूर्ण समाप्ति भी नहीं हो पाई थी। पूँजीवाद की तो अभी पलकें ही फूटी थीं। वहाँ 1861 ई0 तक कृषि दासत्व चला आ रहा था। 1885 के पश्चात वहाँ कच्चे लोहे का उत्पादन तेजी से विकसित हुआ था और 1891 में सरकार द्वारा रेलवे लाइनों को बिछाया जाना शुरु हुआ था। खनिजों का उत्पादन और यातायात के साधनों का विकास पूँजीवादी उत्पादन प्रणाली के लक्षण हैं। इन पच्चीस-तीस वर्षों में ही रूसी पूँजीवाद का इतना विकास संभव नहीं है कि वह पूँजीवादी अंतर्विरोध की चरम स्थिति पर पहुँच जाए। फिर 1905 में हुई क्रांति को सोवियत इतिहासकारों ने ‘बुर्जुआ प्रजातांत्रिक क्रांति’ की संज्ञा दी है, जिसमें क्रांतिकारियों की पराजय हुई थी। अर्थात 1905 तक रूसी पूँजीवाद इतना ही विकसित हुआ था कि वह वहाँ के सामंती ढ़ाँचे के सामने पराजित हो गया था।   एंगेल्स की अप्रतिम प्रतिभा ने यह पहचान लिया था कि रूस निर्विवाद रूप से क्रांति की देहरी पर खड़ा है (संकलित रचनाएँ, मार्क्स-एंगेल्स, खंड 2, भाग 2, पृ0 205)। उसकी आर्थिक विशृंखलता क्रांति की भूमि तैयार कर रही थी। लेकिन रूस की क्रांति के बारे में एंगेल्स का जो पुर्वानुमान था, उसकी तुलना फ्रांसिसी क्रांति से की जा सकती है (मार्क्सवादी-लेनिनवादी सिद्धांत के मूल तत्व, प्रधान संपादक ग0 न. वांल्कोव, पृ0 100)। द्रष्टव्य है कि 1889 में हुई फ्रांसिसी क्रांति सामंतवाद के विरुद्ध पूँजीवाद की लड़ाई थी, न कि उस क्रांति के द्वारा वहाँ समाजवाद लाया गया था।   रूस में जनता के असंतोष को अस्वीकार नहीं किया जा सकता। लेकिन वह असंतोष पतनशील सामंतवाद के प्रति था, जो नवीन आर्थिक संबंधों के बोझ को न सँभाल सकने पर भी अपना प्रभुत्व कायम रखना चाहता था। इसलिए रूस में क्रांति तो अवश्यंभावी थी। परन्तु जिस क्रांति के द्वारा पूँजीवाद को स्थापित होना था, उस क्रांति के द्वारा, अव्यवस्था का लाभ उठाकर, मार्क्स के समाजवाद से प्रभावित नायकों ने समाजवाद की स्थापना कर डाली। फलतः सोवियत संघ का समाज पूँजीवाद की एक अनिवार्य मंजिल को तय ही नहीं कर पाया। रूस के साथ ही अन्य देशों में भी, जहाँ समाजवाद को जबरन लाया गया है, यही बात हुई। इन सारे देशों में उत्पादनशीलता का वह विकास नहीं हो पाया था, जिसके समान वितरण से संपूर्ण समाज सुखी होता है। इन सारे देशों में समानता के छलनामय नारों के द्वारा जिस समानता की घोषणा की गई, उसमें जनता के सम्मुख दिन-दिन बढ़ता भ्रष्टाचार, दारिद्र्य औा शासन की निरंकुशता के सिवा और कुछ हाथ नहीं आया। इस तरह रूस और उसकी तरह के अन्य देशों में जन्मा हुआ समाजवाद असमय प्रसव की विकलांग संतान साबित हुआ, कालांतर में जिसकी असामयिक मृत्यु भी हो गई।   जब पूँजीवादी उत्पादन संबंधों की परिपक्वावस्था में उसकी आंतरिक असंगति से ही समाजवाद के अवतरण की परिस्थितियाँ स्वतः प्रकट होंगी, तो प्रश्न खड़ा होता है कि क्या तब तक प्रगतिशील ताकतों को गाल पर हाथ रखकर प्रतीक्षा करते रहनी चाहिए? नहीं। जब तक परिवर्तन की परिस्थितियाँ परिपक्व नहीं हो जाती हैं, तब तक प्रगतिशील बुद्धिजीवी ताकतों का यह कर्तव्य है कि वह परिवर्तन की परिस्थितियों में तीव्रता लाने का काम करे। वह सर्वहारा वर्ग को संगठित कर वर्ग चेतना से लैस करने का काम करते हुए वह हारावल दस्ता तैयार करे, जो उचित समय पर ठोकर मारकर जंग लगी पूँजीवादी संरचना को ध्वस्त कर दे और विभेदविहीन ऐसी उन्नत समाजवादी व्यवस्था को स्थापित कर सके, जो दीर्घ काल तक अवाम को सुकून, सुरक्षा और सुख प्रदान कर सके।   समाजवाद के सौ वर्षों के इतिहास का अवलोकन हमें यही सिखाता है।  ","categories": ["home"],
        "tags": ["soviet revolution","सोवियत क्रान्ति"],
        "url": "http://localhost:4000/home/soviyat-kraanti-ke-sau-varsh/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "आम बजट 2018 : किसके लिए?",
        "excerpt":"पिछले साल की तरह इस साल 2018 में भी 1 फरवरी को 2018-19 के लिए आम बजट पेश किया गया. 24.42 लाख करोड़ का यह बजट पेश होने के पहले देश के तमाम तबकों ने इस अंतिम पूर्ण बजट से अनेक प्रकार की अपेक्षाएं की थीं. किसानों ने सोचा था कि कर्जे के कारण महामारी की तरह मरते किसानों के उद्धार की योजना होगी, आँखों में सपनों को संजोये बेरोजगार नौजवानों की अपेक्षा थी कि उनके लिए कोई मुकम्मल व्यवस्था होगी, दिन भर कोल्हू की तरह पिसने वाले नौकरीपेशा लोगों की उम्मीद थी कि आयकर में राहत मिलेगी और शहरों के धुएँ में घुटने वालों ने सोचा था कि उनकी साँसों के लिए कुछ स्वच्छ हवा मिलेगी. तमाम तरह के परेशान लोगों ने इस बजट से उम्मीदें लगा रखी थी. यह उम्मीद इसलिए भी थी कि यह सरकार के वर्तमान कार्यकाल का अंतिम पूर्ण बजट था, क्योंकि अगले साल चुनाव होने वाले हैं. इस तरह यह अंतिम गेंद थी, जिससे वह अपने दामन पर लगे कॉरपोरेट-पोषित होने के धब्बे को धो सकती थी और आम लोगों के विश्वास को हासिल कर सकती थी.   लेकिन पोर-पोर में दर्द से राहत की अपेक्षा में टकटकी लगाए सवा अरब लोगों को सरकार ने फिर से अंगूठा दिखा दिया. बैंकों की ऋणग्रस्तता से हर आठ घंटे पर आत्महत्या करते किसानों की समस्यायों का निदान ढूँढने और उनके प्रति संवेदनशील होने के बदले उन्हें और भी लोन लेने की व्यवस्था इस बजट में कर दी गई. बड़ा अजीब लगता है यह सुनकर कि इलाज की जिस प्रक्रिया से साँसें टूट रही हों, वहाँ इलाज की दूसरी प्रक्रिया को न आजमाकर उसी जानलेवा प्रक्रिया को और तीव्र कर दिया जाए. यह स्पष्ट रूप से सरकार की उस मंशा को उजागर करता है कि जमीन के जिस टुकड़े को किसान इज्जत की तरह अपने सीने से लगाए हुए है, किसी तरह छोड़ नहीं रहा है; उसके लिए हारने और मरने की ऐसी परिस्थितियाँ पैदा कर दी जाएँ कि उसे औने-पौने दामों पर कॉरपोरेट और कंपनियों को सौंपा जा सके. संसद में खड़े होकर वित्तमंत्री रबी फसलों की कीमत डेढ़ गुना दिए जाने का झूठ बोलकर 2022 तक फसलों की कीमत दोगुनी करने का केवल ख़्वाब परोसते हैं. लेकिन खेती-किसानी का कारोबार करने वाली कंपनियों को शत-प्रतिशत कर मुक्त कर देते हैं. इससे यह समझने में भ्रम नहीं रहेगा कि सरकार किसके लिए काम कर रही है.   हर साल लाखों नौकरियाँ देने का वादा करके सत्ता में आने के बाद सरकार नौजवानों को नौकर बन्ने के बदले नौकर रखने की शिक्षा देने लगी और जब पिछले सालों में नौजवान न तो नौकर बन सके और न ही नौकर रखने वाला तो इस बजट में एक साल में 70 लाख नौकरियों का नामुमकिन ख़्वाब दिखाया गया. लेकिन उसके लिए कोई व्यवस्था नहीं बताई गई, बल्कि ग्रामीण मजदूरों के लिए चलाई जाने वाली मनरेगा के बजट में भी कोई वृद्धि नहीं की गई. अब कोई यह समझाए कि पैसा नहीं बढेगा तो रोजगार कैसे बढेगा.   बजट की कुछ अजीबोगरीब प्राथमिकताओं पर नजर डालते हैं. वित्तीय घाटे को कम करने के लिए वित्तमंत्री ने उत्साह दिखाते हुए उसे साढ़े 3% से 3% पर लाने का लक्ष्य निर्धारित किया. परन्तु, कैसे? भारत की नवरत्न ओएनजीसी, एयर इंडिया आदि कंपनियों को बेचकर, उत्पादन बढाकर नहीं. गरीबों के सशक्तिकरण की योजना पर खर्च करने के बदले कंपनियों के लाभ के लिए गरीब का बीमा कराया जाएगा, ग्रामीण क्षेत्रों में भूखमरी, कुपोषण, अशिक्षा, स्वास्थ्य, बेरोजगारी आदि समस्यायों के समाधान के बदले ग्राम पंचायतों को ब्रॉडबैंड से जोड़ा जाएगा, जो 15 मिनट फ्री वाईफाई देगा और इससे अधिक उपयोग करने के लिए कुपोषण के शिकार बेरोजगार युवक-युवतियाँ कंपनियों को पैसे देंगे. सबके लिए गुणवत्तापूर्ण शिक्षा सुनिश्चित नहीं कराई जायेगी, बल्कि इसके बदले विद्यालयों में डिजिटल ब्लैक बोर्ड और दूसरे इंफ्रास्ट्रक्चर विकसित किये जायेंगे. घोषणा की जाती है कि 2022 तक हर गरीब को अपना घर होगा, लेकिन प्रधानमन्त्री आवास योजना के बजट को घटा दिया जाता है. राष्ट्रीय ग्रामीण पेयजल मिशन, स्वच्छ भारत अभियान, राष्ट्रीय स्वास्थ्य मिशन आदि के आवंटन में भी भारी कटौती की जाती है. सर्व शिक्षा अभियान, राष्ट्रीय उच्चतर शिक्षा अभियान, साक्षर भारत आदि योजनाओं का जिक्र तक नहीं किया जाता है. लेकिन निजी कंपनियों को लाभ पहुंचाने वाले बीमा, डिजिटलाइजेशन आदि के आवंटन में 400-500% तक की वृद्धि की जाती है.   निश्चय ही यह बजट उन एक प्रतिशत लोगों के लिए है, जिनके हिस्से में 73 प्रतिशत विकास जाता है. बाकी 99 प्रतिशत लोगों के लिए भी ढूँढने पर कुछ मिल ही जाएगा.   ऐसा ही है हमारा आम बजट, 2018. यह ऐसा बजट है, जिसकी चिंता के केंद्र में आम आदमी नहीं है, कॉर्पोरेट और कंपनियां हैं. पूंजीपति वर्ग अपने मुनाफे की चिंता कर रहा है, इसलिए सरकार भी उनकी चिंता कर रही है. शायद आम लोगों के लिए अभी चिंता किये जाने की जरूरत भी नहीं है. आम लोग अभी हिन्दु-मुसल्माअन, मंदिर-मस्जिद, तीन तलाक, पाकिस्तान, चीन, तिरंगा, राष्ट्रवाद आदि की चिंता में लगे हैं. ………. जब वे भी अपनी चिंता करने लगेंगे तो सरकार को भी उनकी चिंता होगी. धन्यवाद!  ","categories": ["home"],
        "tags": ["Indian Budget 2018","आम बजट 2018"],
        "url": "http://localhost:4000/home/aam-bajat-2018-kisake-lie/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "निजी विद्यालयों की लूट पर लगाम लगाने का माँगपत्र",
        "excerpt":"साथियो, हममें से कोई असहमत नहीं होगा कि शिक्षा उन्नत जीवन और प्रगतिशल समाज के लिए प्राथमिक आवश्यकता है। समुचित शिक्षा प्राप्त व्यक्ति ही खुद बेहतर जीवन जीने के साथ अपने परिवार, समाज, राष्ट्र और अंततोगत्वा मानवता को अधिक उत्पादक, प्रगतिशील और विकासोन्मुख बना सकता है। इसीलिए देश के प्रत्येक नागरिक को समान रूप से शिक्षा प्रदान करना अपना कर्तव्य समझते हुए सरकार ने शिक्षा का अधिकार अधिनियम 2009 पारित किया। इस अधिनियम के मुताबिक मुफ्त एवं अनिवार्य शिक्षा प्राप्त करना 6 से 14 वर्ष तक के प्रत्येक बच्चे का संवैधानिक अधिकार है। यदि इस अधिकार की प्राप्ति में कोई बाधा पहुँचती है तो इसके लिए न्यायालय का दरवाजा खटखटाया जा सकता है।   लेकिन बाजारोन्मुख पूँजीवाद ने शिक्षा की सरकारी व्यवस्था को धीरे-धीरे ध्वस्त करके समानांतर एवं अधिक मजबूत निजी शिक्षा-व्यवस्था खड़ी कर दी। और, आज शिक्षा की पूरी व्यवस्था इस मुकाम पर पहुँच गई है कि सरकारी विद्यालय मुफ्त भोजन, वस्त्र साइकिल आदि के वितरण-केन्द्र बनकर रह गए हैं और अपने बच्चे को थोड़ी भी अच्छी शिक्षा दिलवाने के इच्छुक अभिभावकों के पास निजी विद्यालयों में अपने बच्चों को भेजने के सिवा और कोई विकल्प नहीं बचा है।   ये निजी विद्यालय शिक्षा-प्राप्ति की जनाकांक्षा का दोहन करते हुए लूट-खसोट और अंतहीन मुनाफा कमाने की नीति पर चल रहे हैं। कमर तोड़ देने वाले मासिक शिक्षण-शुल्क के साथ ही भारी नामांकन शुल्क, वार्षिक शुल्क, परीक्षा शुल्क, विकास शुल्क, वाहन शुल्क तथा समय-समय पर अनेक प्रकार के शुल्क वसूल-वसूल कर लोगों को तंग और तबाह करके खुद शान-ओ-शौकत की जिंदगी बसर करना इन विद्यालयों के मालिकों का इकलौता उद्देश्य होकर रह गया है।   इतना ही नहीं। ये विद्यालय शिक्षा-बिक्री केन्द्र के साथ ही वस्तु-विक्रय के रूप में भी धंधा करते हैं। इन विद्यालयों ने पोशाक, टाई, बेल्ट, डायरी, कॉपी, कलम के साथ ही निजी प्रकाशकों की हर साल बदली जाने वाली किताबों को अपने यहाँ से या निर्दिष्ट दूकान से ही खरीदने के लिए विवश करके शिक्षा के मंदिर को परचून की दूकान से भी बदतर बना दिया है।   इन विद्यालयों को मान्यता देने वाली संस्था CBSE का स्पष्ट निर्देश है कि नामांकन में कोई कैपिटेशन फीस या डोनेशन नहीं लिया जाएगा और अन्य शुल्क भी सरकार के द्वारा निर्धारित शीर्षकों के अंतर्गत लिए जाएँगे।(CBSE Affiliation Byelaws, 11.1.1, page 17) CBSE का यह भी स्पष्ट निर्देश है कि विद्यालय NCERT/CBSE की पुस्तकों को छोड़कर अन्य प्रकाशकों की पुस्तकें खरीदने के लिए छात्रों पर जोर नहीं दे सकते हैं और न ही छात्रों को विद्यालय से या चिह्नित दूकानों से पुस्तकें या अन्य सामान खरीदने के लिए विवश कर सकते हैं।(CBSE Curriculum 16a/2017/1335026, dated 18/12/17)   ये निजी विद्यालय संवैधानिक अधिकारों की भी खुलेआम उपेक्षा करते हैं। शिक्षा का अधिकार अधिनियम 2009 निजी विद्यालयों में 25 प्रतिशत पड़ोस के छात्रों को मुफ्त शिक्षा प्रदान करने की व्यवस्था देता है। परन्तु ये विद्यालय संवैधानिक अधिकारों की भी धज्जियाँ उड़ाते हुए या तो पड़ोस के 25 प्रतिशत छात्रों का नामांकन लेते ही नहीं हैं या यदि नामांकन लेते हैं तो उनके साथ भेदभाव का रवैया अपनाते हैं।   इस तरह ये निजी विद्यालय संवैघानिक व्यवस्था और प्रशासनिक निर्देशों की धज्जियाँ उड़ाते हुए मेहनतकश अवाम को लूटने में निर्विघ्न रूप से निमग्न हैं।   ऐसी स्थिति में हम सरकार, प्रशासन और निजी विद्यालयों से यह माँग करते हैं कि -      प्रत्येक निजी विद्यालय में पड़ोस के 25 प्रतिशत बच्चों की मुफ्त शिक्षा सुनिश्चित की जाए।   नामांकन शुल्क, वार्षिक शुल्क एवं अन्य शुल्कों के नाम पर खुली लूट बंद करके सरकार द्वारा निर्धारित शीर्षकों के अंतर्गत उचित शुल्क लिया जाए।   सारी कक्षाओं में NCERT की पाठ्यपुस्तकों से पढ़ाई को सुनिश्चित किया जाए। निजी प्रकाशकों की पुस्तकों से पढ़ाई पर पूर्णतया रोक लगाई जाए।   विद्यालय के द्वारा अपने ही परिसर में दूकान चलाने या निर्धारित दूकान से पुस्तकादि खरीदने का निर्देश देना अपराध माना जाए। इस माँग को मजबूत करने में हमें आपकी जरूरत है। आइए, इस माँग में शामिल होकर शोषणमुक्त शिक्षित समाज की रचना में सहयोग कीजिए।  ","categories": ["home"],
        "tags": [],
        "url": "http://localhost:4000/home/nijee-vidyaalayon-kee-loot-par-lagaam-lagaane-ka-maangapatr/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "उच्च शिक्षा के ताबूत में एक और कील",
        "excerpt":"विश्वविद्यालय अनुदान आयोग ने विश्वविद्यालयों और महाविद्यालयों के अनेक अनुदान बंद कर दिए हैं. विश्वविद्यालयों को बंद किये जाने वाले सात अनुदान हैं – स्वच्छ भारत –स्वस्थ भारत अभियान, किसी ख़ास उद्देश्य के लिए सहायक शिक्षकों को रखना, स्पोर्ट्स के लिए भवन और उपकरण, इंटरनल क्वालिटी एस्सूरेंस सेल (आईक्यूएसी) को मिलने वाली ग्रांट, खेलों में मैडल विजेता और अंतर्राष्ट्रीय प्रतिभागियों की मुफ्त शिक्षा, हिंदी विभाग की स्थापना और विश्वविद्यालयों में सामाजिक दायित्व तथा सामुदायिक कार्य के लिए सेंटर.   इसी तरह कॉलेज के भी आठ ग्रांट बंद कर दिए गए हैं. वे हैं – शिक्षकों को मिलने वाली ट्रेवल ग्रांट, शिक्षकों को मिलने वाले माइनर रिसर्च प्रोजेक्ट, किसी ख़ास उद्देश्य के लिए सहायक शिक्षक रखना, भवनों का निर्माण, खेल के लिए निर्माण और उपकरण, इंटरनल क्वालिटी एस्सूरेंस सेल (आईक्यूएसी) के तहत मिलने वाली ग्रांट, शिक्षकों के लिए फैकल्टी डेवलपमेंट प्रोग्राम और सेमिनार, कॉन्फ्रेंस, सिपोजियम आदि के लिए ग्रांट.   शिक्षा-व्यवस्था की सारी गतिशीलता और उद्देश्यों को ध्वस्त करने का यह और ऐसे अनेक अजीबोगरीब फरमान सरकार की नीयत और नारे के बीच एक अजीब तरह का विरोधाभास प्रदर्शित करते हैं. जो राजनितिक दल हिंदी, हिन्दू और हिन्दुस्तान की उन्माद्कारी भावनाएं परोसकर सत्ता में आया है, वही विश्वविद्यालयों में हिंदी विभाग की स्थापना पर रोक लगाने का फरमान जारी कर रहा है. पूरे देश के शिक्षाविद जब मातृभाषा में शिक्षा प्रदान करने की वकालत और अभियान चला रहे हैं, उसी समय हिंदी जैसी व्यापक भाषा के पर कतरने की साजिश रची जा रही है. संभव है कल हिंदी की ही पढ़ाई पर प्रतिबन्ध लगाने का फरमान जारी हो जाए. दूसरी क्षेत्रीय भाषाओं को कौन पूछता है. 21वीं शताब्दी में भी लगभग एक तिहाई असाक्षर भारत को विश्वगुरु बनाने का सपना बाँटकर जो राजनितिक दल सरकार बनाने में सफल हुआ है, वही यह फरमान जारी कर रहा है कि विश्वविद्यालय और महाविद्यालय सामाजिक कार्यों के लिए, सेमिनार-सिम्पोजियम के लिए, खिलाड़ियों को पढ़ाने के लिए, भवनों और उपकरणों के लिए तथा सहायक शिक्षकों के लिए अनुदान नहीं प्राप्त के सकेंगे. जिस सकार के शीर्ष पर बैठा हुआ व्यक्ति दुनिया भर के राष्ट्रप्रमुखों के विदेश भ्रमण के सारे रिकॉर्ड तोड़कर करीब हर सप्ताह बेवजह कहीं घूमने चला जाता है, उसी सरकार में विश्वविद्यालयों के शिक्षकों पर पाबन्दी लगाई जाती है कि वे ज्ञान-विज्ञान और आविष्कारों के अन्य आयामों से परिचित होने के लिए विदेश न जाएँ. और, गौरतलब यह भी है कि जिस सरकार ने देश के नागरिकों को स्वच्छ रखने के नाम पर टैक्स बाँध दिया, और सबको पता है कि जबसे स्वच्छता का टैक्स लेना शुरू किया गया है तबसे प्रदूषण पहले से भी कहीं ज्यादा बढ़ गया है और अब तो टैक्स लिया जाना चालू रहने के बावजूद उसे विश्वविद्यालयों की सफाई पर खर्च न किये जाने का हुक्म जारी कर दिया गया है.   जले पर नमक तो यह है कि ‘अमर उजाला’ इन सारी ख़बरों का शीर्षक बनाता है – “अब सरकारी ग्रांट से विदेश नहीं घूम सकेंगे गुरूजी”. यह खबर इस अप्मानात्मक अंदाज में है, जैसे सारे-के-सारे प्राध्यापक सरकारी ग्रांट से विदेशों में हनीमून मनाने चले गए हों और उसी के परिणामस्वरूप यहाँ शिक्षकों का घोर अभाव हो गया है.   वस्तुत: कॉर्पोरेट पूँजी को सस्ता मजदूर उपलब्ध करानेवाला यह देश एक अंतर्राष्ट्रीय वित्तीय साजिश का शिकार हो गया है और उसी के तहत शिक्षा में इस तरह के फेरबदल किये जा रहे हैं, जिससे शिक्षा का कोई सामाजिक सरोकार न रह जाए और हमारे विश्वविद्यालयों-महाविद्यालयों से निकलने वाले छात्र कुशल कामगार भर रहें, उन्हें वैज्ञानिक और चिन्तक बनाने की कोई आवश्यकता नहीं है, उसके लिए दुनिया के दुसरे देश हैं. और, हमारी वर्तमान सरकार कॉर्पोरेट पूँजी के उस छद्म एजेंट की तरह काम कर रही है, जिस तरह भेड़ों को पोसने वाला वह कसाई करता था, जो रोज एक भेद को मारकर बाकी भेड़ों को यह कहकर निश्चिन्त और गौरवान्वित किये हुए था कि तुम दुनिया की सर्वश्रेष्ठ और सबसे बुद्धिमान भेड़ें हो. वह मरने वाली भेद तो मरने लायक थी ही.   मुश्किल है हम उस दौर में जी रहे हैं, जिसके सामने से शिक्षा की शवयात्रा निकल रही है, लेकिन हमारी आँखें इसलिए नम नहीं हो रही हैं, क्योंकि हमें समझाया गया है कि शिक्षा कब्र में नहीं, स्वर्ग में जा रही है.  ","categories": ["home"],
        "tags": ["Higher education","उच्च शिक्षा की बर्बादी"],
        "url": "http://localhost:4000/home/uchch-shiksha-ke-taaboot-mein-ek-aur-keel/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "लोकतंत्र, पुलिस और हम (लोकतंत्र की शव-परीक्षा - 1)",
        "excerpt":"आज दुनिया के सारे अहम् देशों में लोकतंत्रात्मक शासन-प्रणाली कायम है. लोकतंत्र की जो सबसे प्रसिद्द परिभाषा है, उसके अनुसार यह ‘जनता का, जनता के लिए और जनता के द्वारा’ शासन है. इसका अर्थ है कि जनता ने अपने लिए यह शासन-व्यवस्था स्थापित की है. और, इस व्यवस्था को सुचारू ढंग से चलाने के लिए पुलिस-तंत्र की स्थापना की गई है.   यहीं यह प्रश्न खड़ा होता है कि जब सारे लोग अपने लिए ही व्यवस्था कर रहे हैं तो पुलिस की क्या जरूरत है? पुलिस की जरूरत के पीछे तर्क यह दिया जाता है कि अपराध और अपराधियों को नियंत्रित करने के लिए इसका उपयोग किया जाता है. पूरी चेष्टा के साथ समझाई गई इस दलील के पीछे का प्रच्छन्न सत्य तो यह है पुलिस छोटे-मोटे अपराधियों को पकड़ने में भले ही कामयाब हो जाए, रिश्तेदारों और पड़ोसियों के झगड़े में दोनों पक्षों से पैसा ऐंठकर दोनों को अदालतों की दमतोड़ प्रक्रिया में भले ही उलझा दे; लेकिन सत्ता का वरदहस्त प्राप्त बड़े भ्रष्टाचारियों, घूसखोरों, जमाखोरों आदि के विरुद्ध कार्रवाई करने में हमेशा असफल रही है. हम अपने सामान्य अनुभव में यही देखते हैं. यदि एकाध बड़े लोग भी क़ानून और पुलिस के शिकंजे में फँसते हुए दीखते हैं तो उसका कारण पुलिस की सतर्कता नहीं है, बल्कि सत्ता पक्ष का उसके विरोध में हो जाना है, जो हमें अक्सर दिखाई नहीं पड़ता और जिसे हम प्रशासन और पुलिस की सतर्कता मान बैठते हैं.   अर्थात पुलिस-तंत्र को रखने के पीछे जो तर्क दिया जाता है, वास्तविकता बिलकुल वैसा ही है, ऐसा नहीं है. वास्तविकता तो यह है कि राजसत्ता अपने असंतुष्ट नागरिकों को नियंत्रित करने के लिए पुलिस का उपयोग करती है. यदि ऐसा नहीं होता तो सत्ता और शासन के दुर्व्यवहारों से खीझे हुए और असंतुष्ट नागरिकों के साथ बात करके उनकी समस्याओं के निदान की जगह पुलिस को भेजकर डंडों और गोलियों से उत्पन्न दहशत के बल पर उनकी आवाज बंद नहीं कराई जाती. सत्ता की प्राथमिकता जनता को संतुष्ट करना नहीं है, बल्कि 15% लोगों की सुख-सुविधाओं में भूखे-नंगे-प्रताड़ित लोग विघ्न न उत्पन्न कर दें, यह सुनिश्चित करना है. और, उन्हीं 15% लोगों की शान्ति सुनिश्चित करने के लिए बाकी 85% लोगों के दमन और शांत रखने के तरीके को व्यवस्था कहा जाता है और इसी तरह की व्यवस्था को बनाए रखने के लिए पुलिस का उपयोग होता है.   दुनिया के सारे लोकतन्त्रों में अपने नागरिकों को नियंत्रित करने के लिए पुलिस रखी जाती है. मतलब पूरी दुनिया में असंतुष्ट नागरिकों का लोकतंत्र है. जब लोकतंत्र की व्यवस्था जनता खुद करती है तो असंतोष कहाँ से आ जाता है? असंतोष तो असमानता, भेदभाव, उपेक्षा, शोषण, प्रताड़ना आदि की उपज है. जब जनता स्वयं के लिए स्वयं ही व्यवस्था कर रही है तो असमानता, भेदभाव, उपेक्षा, प्रताड़ना, शोषण आदि की बात आ कैसे सकती है? और, यदि असमानता और शोषण है तो जनता ने मिलकर अपने लिए अपने से व्यवस्था नहीं की होगी.   यही लोकतंत्र है. राजतंत्र और लोकतंत्र में बहुत फर्क नहीं है. प्रवृत्ति वही है, प्रक्रिया में थोडा-सा बदलाव करके झाँसा उत्पन्न किया गया है. राजतंत्र में जहाँ सामंतों और सैनिकों के बल पर जनता में दहशत उत्पन्न करके सिंहासन पर काबिज हुआ जाता है, वहीँ लोकतंत्र में पूँजीपतियों, अपराधियों के बल पर जनता की भावनाओं और संवेदनाओं को नियंत्रित करके समर्थन प्राप्त कर लिया जाता है. लोकतंत्र की संपूर्ण प्रक्रिया उस पूजा विधान की तरह है, जिसमें हमें अनदेखे सुख-सौभाग्य की प्राप्ति का दिलासा देकर दक्षिणा में हमारे घर की पूँजी लेकर पुरोहित चला जाता है और हम सुख-सौभाग्य की प्रतीक्षा करते हुए अपने घर में बैठे रहते हैं. इसी छलावे के विरुद्ध बलवा न हो जाए, इसीलिए पुलिस की व्यवस्था की जाती है.  ","categories": ["home"],
        "tags": [],
        "url": "http://localhost:4000/home/lokatantr-pulis-aur-ham/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "लोकसभा में उपलब्ध कराई गई जानकारी ऐसी भी होती है",
        "excerpt":"शिक्षा में अभिरुचि रखने वाले हर शख्स के लिए यह जानना दिलचस्प होगा कि लोकसभा के अतारांकित प्रश्न संख्या 1094 के उत्तर में दिनांक 17 दिसंबर, 2018 को शिक्षा राज्य मंत्री डॉ. सत्यपाल सिंह ने क्या जवाब दिया।   आर टी ई फोरम के हवाले से देवजी एम पाटिल, सुनील कुमार सिंह और ए टी नाना पाटिल ने लोकसभा में प्रश्न किया था कि 1. क्या शिक्षा का अधिकार कानून पूर्णतया केवल 9.08% विद्यालयों में ही लागू किया जा सका है?, 2. क्या 10% विद्यालय केवल एक शिक्षक के भरोसे चलते है?, 3. क्या आधे से अधिक विद्यालयों में सुरक्षित पेयजल और बालिका टॉयलेट का अभाव है?, 4. क्या विगत कुछ वर्षों में लगभग दो लाख से अधिक विद्यालयों को बंद किया जा चुका है?, 5. क्या सरकार निजी विद्यालयों के माध्यम से शिक्षा का रास्ता तलाश रही है? कुछ और भी प्रश्न थे।   इन प्रश्नों के जवाब में शिक्षा राज्य मंत्री डॉ. सत्यपाल सिंह ने बताया कि प्राथमिक विद्यालय 10.48 लाख से बढ़कर 10.73 लाख हो गए हैं। 98.67% विद्यालयों में पेयजल की सुविधा उपलब्ध है। स्वच्छ विद्यालय पहल के तहत 4,17,796 विद्यालयों में पृथक्कृत शौचालयों का निर्माण हुआ है। और, आर टी ई के मानक की तुलना में प्राथमिक विद्यालयों में 22:1 और उच्च प्राथमिक विद्यालयों में 18:1 का छात्र - शिक्षक अनुपात है। यह भारत सरकार के राज्य शिक्षा मंत्री का लोकसभा में दिया गया जवाब है।   अब शिक्षा से सरोकार रखने वाला कोई भी व्यक्ति इन उत्तरों से कैसे संतुष्ट हो जा सकता है? बिहार में ही 1773 विद्यालय बंद कर दिए गए और फिर 1300 विद्यालयों को बंद किए जाने की प्रक्रिया चल रही है। बगल के झारखंड में अधिसूचना जारी कर दी गई है कि एक पंचायत में एक से अधिक उच्च प्राथमिक विद्यालय नहीं हो सकते हैं। इसी तरह पूरे देश में दो लाख से अधिक विद्यालय बंद किए जा चुके हैं, यह बिना बताए भी सारे लोग जानते हैं। लेकिन शिक्षामंत्री को विद्यालयों की बढ़ती हुई संख्या का पता है। शिक्षा मंत्री को तो यह भी पता है कि विद्यालयों में आर टी ई के द्वारा तय किए गए मानक से अधिक शिक्षक कार्यरत हैं।   शिक्षा का अधिकार अधिनियम 2009 में आया था। सदन को संतुष्ट करते हुए शिक्षा मंत्री ने 2009 की तुलना में 2017 के विद्यालयों की संख्या बताई है। जिस समय के आंकड़े से यह तुलना की गई है, उस समय तो जमीन खरीद कर भी विद्यालय खोलने की बात की ही जाती थी। विद्यालय तो बड़ी संख्या में बंद होने शुरू हुए हैं इधर ढाई - तीन वर्षों में। इधर हाल के वर्षों में बंद हुए विद्यालयों के बारे में न बताकर 2018 की स्थिति बताने के लिए 2009 से तुलना की गई है।   जब लोकसभा में ही इस तरह के फरेबी आंकड़े पेश किए जाते हैं तो फिर किस पर भरोसा किया जा सकता है? क्या दुनिया के सबसे बड़े लोकतंत्र की सारी शीर्षस्थ संस्थाएं अप्रामाणिक और अविश्वसनीय हो गई है?  ","categories": ["home"],
        "tags": [],
        "url": "http://localhost:4000/home/lokasabha-mein-upalabdh-karaee-gaee-jaanakaaree-aisee-bhee-hotee-hai/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "धार्मिक दंतकथाओं की कुहेलिका में खोती जाती वैज्ञानिक बहस",
        "excerpt":"पहले तो राजनेता ही कबीलाई दंत कथाओं को वैज्ञानिक विकास बताकर ऐसी बात बोलते थे कि प्राचीन भारत में सर्जरी इतनी उन्नत थी कि आदमी के सिर पर हाथी का सिर लगा दिया जाता था। वहाँ तक उनकी बातों को हँसी-मजाक बनाकर उड़ा दिया जाता था कि इन अनपढ़ राजनीतिज्ञों का रोजगार ही ऐसी मूढ़तापूर्ण बातों से चलता है। लेकिन इसी तरह की जाहिल बातें जब वैज्ञानिक भी बताने लगें तो उसे क्या कहियेगा? —– आंध्रा यूनिवर्सिटी के कुलपति जी नागेश्वर राव ने भारतीय विज्ञान कांग्रेस में कहा है कि प्राचीन भारत में स्टेम सेल और टेस्ट ट्यूब बेबी की तकनीक ज्ञात थी। कुलपति ने अपनी बात के समर्थन में महाभारत की कथाओं में वर्णित गांधारी के सौ पुत्र होने का हवाला दिया है। उस जाहिल कुलपति के शब्द गौर करने लायक हैं - “महाभारत में बताया गया है कि 100 अंडे 100 घड़े में फर्टीलाइज किये गए। क्या वे टेस्ट ट्यूब बेबी नहीं थे?” —– इस अनपढ़ को इतना भी होश नहीं है कि मनुष्य अंडज प्राणी नहीं है।   यह बात न तो किसी धर्मगुरु के द्वारा कही गई है और न ही किसी अनपढ़ के द्वारा। बल्कि उस भारतीय विज्ञान कांग्रेस में कही गई है, जहाँ देश भर के वैज्ञानिक जुटकर वैज्ञानिक विमर्श करते हैं। किसी के द्वारा ऐसी बातों को बोले जाने से भी ज्यादा हैरत की बात है कि देश भर के वैज्ञानिकों के सम्मुख ऐसी बात कही गई और जूते-चप्पल नहीं फेंके गए। हमारे बौद्धिक प्रतिरोध की क्षमता का यह हश्र हो गया है!   इस तरह की बात लगातार परोसी जा रही है - शीर्षस्थ नेताओं के द्वारा भी और प्रबुद्ध वैज्ञानिकों के द्वारा भी। यह अंध चेतना की अनायास अभिव्यक्ति मात्र नहीं है। मैं इसे कबीलाई युग की मानसिकता और चेतना की वापसी की साजिश की सायास चेष्टा के रूप में देखता हूँ। इस साजिश में नेता तो हैं ही, पद-लोलुप बुद्धिजीवी भी शामिल हैं।   हम “मेरा भारत महान” का नारा लगाते हुए आदिम युग में प्रवेश कर रहे हैं।सा किया जा सकता है? क्या दुनिया के सबसे बड़े लोकतंत्र की सारी शीर्षस्थ संस्थाएं अप्रामाणिक और अविश्वसनीय हो गई है?  ","categories": ["home"],
        "tags": [],
        "url": "http://localhost:4000/home/dhaarmik-dantakathaon-kee-kuhelika-mein-khotee-jaatee-vaigyaanik-bahas/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "स्वच्छता के अभियान की हकीकत",
        "excerpt":"हम एक पतनशील व्यवस्था में जीने को अभिशप्त हैं. विश्वास और मानकता के जितने सारे प्रतिमान थे, वे धीरे-धीरे अविश्वसनीय और अप्रामाणिक होते जा रहे हैं. साधारण तौर पर हम विश्वास करते रहे हैं सरकारी आंकड़ों पर और मीडिया द्वारा प्रस्तुत समाचारों पर. लेकिन जिस तरह मीडिया खबर नहीं, बल्कि प्रायोजित विचारों के वमन का साधन बन कर रह गई है, उसी तरह सरकारों के वायदे ही नहीं बल्कि उसके द्वारा प्रस्तुत किये गए आंकड़े भी पीब से भरे घृणित चेहरे पर फेयर एंड लवली लगाकर झाँसा उत्पन्न करेने का माध्यम भर होकर रह गया है. अब झूठ और फरेब की सरकार से बड़ी एजेंसी और कोई नहीं है.   बात स्वच्छता अभियान के तहत चलाये जाने वाले ‘खुले में शौच से मुक्त’ योजना की है. ग्रामीण और शहरी भारत को खुले में शौच से मुक्त कराने की यह अंतर्राष्ट्रीय योजना बिहार सरकार के सात संकल्पों में शामिल है. स्वच्छता की बात कोई नई नहीं है. आजादी के लिए गाँव-गाँव घूमते हुए गाँधी को भी लगा था कि आजादी केवल अंग्रेजों से ही नहीं, बल्कि गन्दगी से भी होनी चाहिए. इतने दिनों के बाद, जो बात स्वाभाविक रूप से होनी चाहिए थी, उसके लिए टैक्स लेकर स्वच्छता की सुध आई है. इसके पहले चरण में जगमगाते हुए कपड़ों में सड़क पर झाडू पकडे फोटो खिंचवाकर लोगों को सड़कों-गलियों को खुद साफ़ करने का सन्देश दिया गया. बात नहीं बनी तो अब सुबह-सुबह गाड़ियों में लाउडस्पीकर लगाकर स्वच्छता से सौभाग्य आने का सन्देश सुनाया जा रहा है. टैक्स वसूलने, गाड़ियों पर भोंपू बजाने और सफाई कर्मियों को रखने का कुछ फायदा तो दिखता है कि पहले की अपेक्षा कुछ कम गन्दगी मिलेगी. लेकिन इस पोस्ट को पढ़ते समय भी आप अपने मोबाइल पर अपने शहर की एयर क्वालिटी का पता लगायेंगे तो ‘unhealthy air quality’ या ‘very unhealthy air quality’ ही दिखायेगा. पटना में राजेंद्र नगर टर्मिनल स्टेशन के निकट रहता हूँ. सुबह में जब टहलने के लिए निकलता हूँ तो सड़क के किनारे नाले पर स्त्री-पुरुष और बच्चे लाइन लगाकर शौच करते हुए दिखते हैं. इच्छा हुई कि दिन में उनके पास जाकर स्वच्छता के बारे में बात करूँ. लेकिन आस-पास कहीं भी सार्वजनिक शौचालय नहीं दिखता है. स्वच्छता के कितने भी गीत और जागरण के कितने भी सन्देश सुनाने के बावजूद वे शौच करने कहाँ जायेंगे? इसके बारे में न तो कोई संवेदना है और न ही कोई चिंता दिखाई पड़ती है. यही नहीं पटना के बेली रोड जैसी सड़क के किनारे कहीं भी, शौचालय तो छोडिये, मूत्रालय तक नहीं है. कोई आदमी, जो प्रोस्टेट से या डायबिटीज से पीड़ित है या पेचिश से ग्रस्त हो गया है, स्वच्छता के गीत सुनकर या खुले में शौच से मुक्ति के सन्देश को हृदयंगम करके कैसे रह जा सकता है. यही हाल सारी सड़कों का है. यहाँ तो गीतों पर जोर है, परिस्थितियों को परिवर्तित करने की चिंता पर नहीं.   केवल शहरों का ही नहीं, गाँवों का भी यही हाल है. कुछ दिन पहले उप मुख्यमंत्री ने घोषणा की कि पूरा बिहार खुले में शौच से लगभग मुक्त हो गया है. लग  ","categories": ["home"],
        "tags": [],
        "url": "http://localhost:4000/home/svachchhata-ke-abhiyaan-kee-hakeekat/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "भारत में बढती असमानता पर ऑक्सफेम की रिपोर्ट",
        "excerpt":"अन्य वर्षों की भाँति इस वर्ष भी 22 जनवरी से 25 जनवरी, 2019 तक धरती का स्वर्ग कहे जाने वाले स्वीटजरर्लैंड के दाओस शहर में वर्ल्ड इकनोमिक फोरम के बैनर तले दुनिया के तमाम अमीरों के प्रतिनिधियों के साथ सारे मुल्कों के राजनीतिक नियंता बैठकर चतुर्थ औद्योगिक क्रान्ति की नई वास्तुकला को आकार देने पर मंथन करेंगे. इस सम्मलेन में भाग लेने के लिए 100 सीईओ, तीन मुख्यमंत्रियों और दो सहयोगियों के साथ भारत के वित्तमंत्री भी पहुँचे हैं.   इस वार्षिक अधिवेशन के ठीक एक दिन पहले ऑक्सफेम हर वर्ष एक रिपोर्ट जारी करता है. इस बार भी उसने ‘पब्लिक गुड या प्राइवेट वेल्थ’ नाम से असमानता रिपोर्ट जारी की है, जिसमें बताया गया है कि पिछले वर्ष की तुलना में वर्ष 2018 में अमीरों की संपत्ति में कैसे बेतहाशा वृद्धि हुई है और गरीब आज भी लगभग वहीँ पर ठिठके हुए हैं. रिपोर्ट के मुताबिक़ वर्ष 2018 में वैश्विक स्तर पर अरबपतियों की संपत्ति में जहाँ 12 प्रतिशत की वृद्धि हुई है, वहीँ भारत के अरबपतियों की संपत्ति में 35 गुना वृद्धि हुई है और भारत ने विश्व को 18 नए अरबपति प्रदान किये हैं. यह आर्थिक वृद्धि निचले पायदान की 50 प्रतिशत आबादी की भी हुई है, मगर 35 प्रतिशत की तुलना में महज 3 प्रतिशत अर्थात न के बराबर. रिपोर्ट यह भी बताती है कि वर्ष 2018 में अरबपतियों ने प्रतिदिन 2,200 करोड़ रुपये का मुनाफा कमाया है और 1 प्रतिशत अरबपतियों की संपत्ति 115 अरब डॉलर बढ़ी है. भारत के शीर्ष महज नौ अरबपतियों की संपत्ति भारत की 50 प्रतिशत आबादी की संपत्ति के बराबर है और 10 प्रतिशत अमीरों के पास देश कि संपत्ति का 77.4 प्रतिशत भाग है. देश के निचले पायदान के 60 प्रतिशत ऐसे लोग हैं, जो देश की कुल संपत्ति के 4.8 प्रतिशत भाग से ही संतोष करने को विवश हैं. रिपोर्ट यह भी चौंकाती है कि भारत के चिकित्सा व सार्वजनिक स्वास्थ्य, स्वच्छता व जलापूर्ति पर कुल संयुक्त राजस्व तथा केंद्र व राज्यों का पूँजीगत व्यय, जो 2 लाख, 08 हजार, 186 करोड़ रुपये है, एक ही अरबपति मुकेश अंबानी की संपत्ति (2,807 अरब रुपये) से भी कम है. रिपोर्ट यह भी खुलासा करती है कि भारत के 1 प्रतिशत शीर्ष अमीर भी 0.5 प्रतिशत अधिक कर दे दें तो स्वास्थ्य सेवा के सरकारी खर्च में 50 प्रतिशत वृद्धि हो सकती है.   विश्व आर्थिक मंच के सम्मलेन के पूर्व जारी यह रिपोर्ट एक तरफ यह दहशत उत्पन्न करती है कि देश के एक ही अमीर के सामने दुनिया के इस सबसे बड़े लोकतंत्र की सरकार कितनी बौनी प्रतीत होती है. पूरे पूँजीवाद के सामने कितनी तुच्छ है, इसके बारे में तो कहा ही नहीं जा सकता है. दूसरी तरफ यह रिपोर्ट यह भी चिंता उत्पन्न करती है कि इस देश में अमीरी और गरीबी की खाई किस राकेट गति से बढ़ रही है. इसी देश में एक नीता अंबानी है, जिस पर रोज का खर्च एक करोड़ रुपया है. दूसरी तरफ वह बिलबिलाती हुई अधिसंख्य आबादी है, जो अनेक रोगों से ग्रस्त होकर असमय ही कालकवलित हो जाती है, जिनके बच्चे अस्पतालों में दवा और ऑक्सीजन के अभाव में दम तोड़ देते हैं, जो अपनी पत्नी की लाश को कन्धों पर ढ़ोकर घर लाने को विवश हैं, जिनके बच्चों को पढ़ाई से वंचित रखने के लिए सरकार विद्यालय बंद करने को अभियान की तरह चला रही है, जो खेती, किसानी, दस्तकारी, मजूरी से उजड़कर दर-दर की ठोकरें खाने को मजबूर हैं और जिनकी पत्नियों और बेटियों की देह में खून नहीं है.   ऐसा क्यों होता है कि लोकतंत्र में जिन सरकारों को जनता की चिंता दूर करने के लिए चिंतित होना चाहिए, वे पूँजीपतियों के हितों की हिफाजत में जुट जाती हैं और पूँजीपतियों के विकास को ही देश का विकास बताने लगती हैं. वास्तव में लोकतंत्र पूँजीवाद की राजनीतिक व्यवस्था है. जब आर्थिक विकास सामूहिक उत्पादन के चक्के पर चढ़ जाता है तो एकाधिकारवादी राजतांत्रिक व्यवस्था उसे संभाल सकने में असमर्थ होती है. सामूहिक उत्पादन संबंधों को सामूहिक रूप से निर्वाचित सरकार ही गति दे सकती है. इसलिए राजनीतिक व्यवस्था के रूप में लोकतंत्र का स्वरुप गढ़ा जाता है. जैसे राजतंत्र सामंती संबंधों की हिफाजत करता था, उसी प्रकार लोकतंत्र पूँजीवादी संबंधों की हिफाजत करने लगता है. लेकिन लोकतंत्र में सरकार को जनता के समर्थन की आवश्यकता होती है, जो बहुसंख्यक होती है. इसलिए पूँजीपतियों और जनता के बीच सरकार की भूमिका बिचौलिए की होती है. यह बिचौलिया उस पक्ष का ज्यादा तरफदार हो जाता है, जो ज्यादा जगा होता है.   ऐसे में क्या करना चाहिए? नोबल पुरस्कार प्राप्त अमर्त्य सेन और ज्याँ द्रेज ने अपने लेख ‘सिर्फ आर्थिक विकास नहीं, सामाजिक उन्नति भी चाहिए’ की निष्कर्षात्मक टिपण्णी में भारत में ऐसे विषम विकास पर आश्चर्य व्यक्त करते हुए जन संघर्ष की आवश्यकता को रेखांकित किया है – “ऐसा कोई दूसरा उदाहरण नहीं है जो इतनी तीव्र गति से और इतने समय से विकास कर रही हो परन्तु व्यापक सामाजिक उन्नति के मामले में इतने सीमित परिणाम वाली हो. …… यह इस अवधि की नीतियों की प्राथमिकता को प्रतिबिंबित करते हैं. परन्तु, जैसा कि हमने दिखाने का प्रयास किया है, इन प्राथमिकताओं को जनतांत्रिक संघर्षों द्वारा परिवर्तित किया जा सकता है.” अर्थात एक गैरसाम्यवादी अर्थशास्त्री भी, अवाम के हित में, विकास के लिए, जनसंघर्ष की आवश्यकता पर बल देता है. लोहिया बराबर इस संघर्ष के सातत्य पर बल देते हुए कहते थे – “सड़कें जब सुनसान हो जाती हैं तो संसद बेलगाम हो जाती है.”   जब जोंक पूँजीपति खून चूसने में मशगूल होते हैं, राजसत्ता उन रक्त्जीवियों की हिफाजत में सन्नद्ध होती है और बुद्धिजीवी भी सत्ता के दरबार में सारंगी बजाकर चारण-गान करने में विभोर होते हैं तो घने अंधेरों में घिरे भूखे और अधनंगे लोग, रोशनी की तलाश में, सड़कों पर उतर आते हैं. दुनिया में अब तक जितनी भी क्रांतियाँ हुई हैं, वहाँ भी इसी तरह का फर्क रहा है. एक तरफ बेतहाशा अमीर रहे हैं और दूसरी तरफ अन्न और वस्त्र के लिए बिलबिलाते लोगों का हुजूम रहा है. और, इन दोनों के बीच खड़ी सत्ता अमीरों की तरफदारी में बिलबिलाते लोगों को क़ानून का पाठ पढ़ा-पढ़ाकर डंडे बरसाती रही है.   हम भी, धीरे-धीरे, उसी मुहाने पर पहुँच गए हैं.  ","categories": ["home"],
        "tags": [],
        "url": "http://localhost:4000/home/bhaarat-mein-badhatee-asamaanata-par-oksaphaim-kee-riport/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "आतंकवाद की जंग हम हार रहे हैं",
        "excerpt":"अभी हाल ही में 14 फरवरी, 2019 को जम्मू-कश्मीर के पुलवामा में CRPF के जवानों पर विस्फोटक हमले में 40 से अधिक जवानों के मारे जाने के बाद एक बार फिर आतंकवाद के विरुद्ध हमारी जंग सवालों के घेरे में आ गई है. यह सवाल इसलिए भी ज्यादा गहरा हो गया है, क्योंकि वर्तमान सरकार पिछली सरकार की क्षमता पर प्रश्नचिह्न लगाकर लोगों का यह विशवास जीतने में सफल हुई थी कि आतंकवाद के खिलाफ और देश की सुरक्षा के लिए वह चाक-चौबंद व्यवस्था करेगी.   नोटबंदी और सर्जिकल स्ट्राइक की कार्रवाइयों को इसी दिशा में उठाए गए कदम के रूप में प्रस्तुत किया गया था. दावा किया गया था कि इससे आतंकी घटनाएं समाप्त हो जायेंगी और सीमा पार से हमले समाप्त हो जायेंगे. लेकिन हुआ क्या? तमाम आश्वासनों, कार्रवाइयों और दावों के बावजूद जम्मू-कश्मीर में आतंकी वारदातें लगातार बढती ही गई हैं और इसके साथ ही साल-दर-साल बढती गई है शहीद होने वाले जवानों की संख्या. साउथ एशिया टेररिज्म पोर्टल के मुताबिक़ वर्ष 2014 में 51 जवान शहीद हुए थे, 2015 में 41, 2016 में इस संख्या में दोगुनी से ज्यादा वृद्धि होकर 88 हो गई, 2017 में भी 83 जवानों को शहादतें देनी पड़ी और 2018 में तो हमने 95 जवान खोये. अभी 2019 की शुरुआत ही है और हम 46 जवान गवां बैठे हैं. इस तरह हम अपने वीर जवानों को लगातार बढती हुई संख्या में खोते जा रहे हैं.   इस अवधि में केवल जवानों की शहादतें ही नहीं बढ़ी हैं, आतंकियों की संख्या में भी लगातार वृद्धि होती रही है. जम्मू-कश्मीर के मल्टी एजेंसी सेंटर के आंकड़ों के मुताबिक़ हाल के इन पाँच सालों में 440 कश्मीरी युवक आतंकी बने हैं और साल-दर-साल उनकी संख्या में वृद्धि होती गई है. 2014 में जहाँ 63 कश्मीरी युवक आतंकी संगठनों में शामिल हुए, वहीँ 2015 में 83, 2016 में 84, 2017 में 128 और 2018 के जून तक 82 कश्मीरी युवक विभिन्न आतंकी संगठनों में शामिल हुए हैं.   एक ओर आतंकियों की संख्या में लगातार वृद्धि हो रही है, वहीँ दूसरी और उन आतंकियों के मारे जाने की घटना में विस्मयकारी कमी आयी है. साउथ एशिया टेररिज्म पोर्टल के अनुसार मनमोहन सिंह की पिछली सरकार के कार्यकाल में जहाँ 4239 आतंकी ढेर कर दिए गए थे, वहीँ वर्तमान सरकार के कार्यकाल में 2014 से 2018 के बीच कुल 876 आतंकी मारे जा सके हैं.   जिस सर्जिकल स्ट्राइक को पकिस्तान का मनोबल चकनाचूर कर देने वाली कार्रवाई के रूप में प्रसारित किया गया था, वह खोखला साबित हो चुका है. भारत-पाकिस्तान के तनाव पर नजर रखनेवाली बेवसाईट इंडो-पाक कोन्फ्लिक्ट मॉनिटर के द्वारा जारी आँकड़ों के अनुसार भारत-पाक सीमा पर हर साल बढती संख्या में सीजफायर का उल्लंघन हुआ है. इस बेवसाईट के अनुसार 2014 में 543 बार सीजफायर का उल्लंघन हुआ था, 2015 में 405 बार, 2016 में 449 बार, 2017 में 971 बार और 2018 में तो 1432 बार सीजफायर का उल्लंघन हुआ. अर्थात वर्तमान सरकार के काल में सीमा पार से हमलों की घटनाएँ पिछले सारे रिकॉर्ड की सीमा को पार कर गई हैं. साल 2016 में सर्जिकल स्ट्राइक की निगरानी करने वाले पूर्व नॉर्दर्न आर्मी कमांडर लेफ्टिनेंट जनरल (रिटायर्ड) डी एस हुड्डा कहते हैं कि इस कार्रवाई से कुछ नहीं बदला, बल्कि 3-4 सालों में आतंकी संगठनों से जुड़ने वाले युवकों की संख्या बढ़ी है. सुरक्षा बलों पर होनेवाले हमलों में भी इजाफा हुआ है. गत वर्ष हमने जितने जवान खोये हैं, वह पिछले दस साल में सबसे ज्यादा है.   कुछ ही दिन पहले लोकसभा में बजट पेश करते हुए वित्तमंत्री पियूष गोयल ने गर्वोन्नत घोषणा की थी कि उनकी सरकार ने ‘आतंकवाद की कमर तोड़ दी है’. चौदहवें दिन ही इस गौरवोक्ति के ढोल का फूट जाना एक ओर तो यह सूचित करता है कि सरकार को जम्मू-कश्मीर की हालतों का कुछ ठीक-ठीक पता नहीं है. ऐसा हो भी सकता है. जो व्यवस्था अपनी सत्ता को बरकरार रखने की चिंता में ही सदैव व्यस्त रहती हो, उसके पास दूसरी जानकारियों के लिए समय ही नहीं होता है. इसलिए संभव है कि वर्तमान सरकार के साथ भी ऐसा ही हुआ हो. वित्तमंत्री की वह घोषणा सरकार के बडबोलेपन को भी सूचित करती है. कश्मीर में जाड़े के दिनों में आतंकी घटनाओं में कमी आ जाती है. इस वर्ष भी घटनाओं में आयी मौसमजनित कमी को सरकार ने अपने प्रशासनिक प्रयासों की सफलता बताकर खुद पीठ थपथपा ली.   ये आँकड़े बोलते हैं. चीख-चीखकर सरकार के कहने और करने के फर्क को बताते हैं. ये आँकड़े सरकार की मंशा पर शक करने की जगह भी देते हैं. इन्हें देखकर ऐसा लगता है कि आतंकियों और सीमापार हमलावरों के साथ सरकार की दुरभिसंधि है, जिसके तहत वह देशी आतंकवादियों और पाकिस्तान के खिलाफ दिए जानेवाले बयानों से सांप्रदायिक ध्रुवीकरण की सफल राजनीति भी कर ले रही है, दूसरी तरफ उन हमलावरों और आतंकियों को अपना दायरा बढाने का अवसर भी प्रदान कर रही है. देखने से तो ऐसा ही लगता है.   इसका परिणाम क्या हुआ है? कश्मीर में लंबे समय से आतंकी गतिविधियाँ होते रहने के बावजूद वहाँ के 90 प्रतिशत निवासी अपने वजूद को भारत के साथ जोड़कर देखते थे. लेकिन हाल के वर्षों में सैन्य कार्रवाइयां इस तरह की गईं और आतंकियों के नाम पर पूरे कश्मीर को ही आतंकी साबित करने का ऐसा नफ़रत भरा माहौल सायास निर्मित किया गया कि आज 90 प्रतिशत कश्मीरी भारत-विरोधी हो गए हैं.   यही है अखंड भारत के निर्माण की दिशा में उठाये गए क़दमों की उपलब्धि.  ","categories": ["home"],
        "tags": [],
        "url": "http://localhost:4000/home/aatankavaad-kee-jang-ham-haar-rahe-hain/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "नारद-गूगल संवाद (पीएम केयर्स फंड)",
        "excerpt":"                                  सुबह से ही नारद मुनि को ढेर सारे फ़ोन आ चुके थे।उनके कार्यालय में कोई नोटिफ़िकेशन नहीं आया था, लेकिन पता नहीं लोगों को किस स्रोत से पता हो गया था कि पीएम केयर्स फ़ंड में, कोरोना वायरस से उत्पन्न आपात स्थिति से उबरने के लिए, प्रधानमंत्री के द्वारा उदारतापूर्वक दान देने की अपील की गयी है और रसूखदार लोग उसमें वर्षा की गिरती हुई बूँदों की तरह टपाटप पैसा डालते जा रहे हैं। इस पवित्र आर्यावर्त के उर्वर-बुद्धि आर्यजन अपनी बौद्धिक उर्वरता का उपयोग करते हुए अनेक अफ़वाहों का आदान-प्रदान कर बुद्धि की उपयोगिता का सुख प्राप्त करते रहते हैं। यही इस भूमि की पारंपरिक विशेषता रही है। इसलिए नारद मुनि को पहले तो विश्वास ही नहीं हुआ कि उनके संज्ञान में आए बिना इतनी बड़ी और इस तरह की बात कैसे हो सकती है।विश्वास इसलिए नहीं हुआ क्योंकि गंभीर रोगियों एवं आपदा से निबटने के लिए प्रधानमंत्री राहत कोष की व्यवस्था पहले से ही है, जिसकी देखभाल के लिए सचिव स्तरीय अधिकारी रहता है, हर साल उसका ऑडिट होता है और उसे प्रकाशित किया जाता है।फिर उसी काम के लिए यह नई दानपेटी निर्मित करने की क्या ज़रूरत आ पड़ी?   लेकिन तभी नारद को ध्यान आया कि आर्यावर्त के नए राष्ट्र नायक को इतिहास-परिवर्तन में विशेष आह्लाद आता है। नारद तो अनादिकाल से सृष्टि को देखते आ रहे हैं। इसलिए उन्हें २२१ ई. पू. के चीनी सम्राट किन शी हुआंग की याद हो आई। किन शी हुआंग को यह श्रेय तो जाता है कि उसने बिखरे हुए राज्यों को समेटकर पहली बार विशाल चीनी साम्राज्य की संरचना तो खड़ी की थी, मगर उसने अपने पहले की दर्शन और इतिहास की सारी पुस्तकों को जलवा दिया था और ४६० विद्वानों को इसलिए ज़िंदा दफ़न करवा दिया ताकि इतिहास उसके साथ ही शुरू हो और अतीत के साथ उसके शासनकाल की तुलना न की जा सके। फिर उसने ख़ुद और दूसरे से इतिहास और दर्शन की पुस्तकें लिखवाईं। आर्यावर्त का राष्ट्र्नायक भी स्थानों, संस्थाओं और कार्यक्रमों के नामों में ही परिवर्तन नहीं, बल्कि इतिहास-बोध और ऐतिहासिक तथ्यों में भी परिवर्तन करवाकर इतिहास-रचना का श्रेय अपने नाम करना चाहता है।….. नारद को लगा, कहीं यह पीएम केयर्स भी इसी परिवर्तक-बुद्धि का नतीजा तो नहीं है। नारद चकरा रहे थे कि प्रधानमंत्री राहत कोष के रहते, बिना किसी विज्ञप्ति के, इस पीएम केयर्स का राज क्या है?   अपने ज्ञान के अद्यतनीकरण के लिए नारद ने सूचना-संग्राहक गूगल को तलब किया। सारी पोथी-बही के साथ उपस्थित होकर गूगल ने साष्टांग दण्डवत करके पुष्टि की — हाँ महर्षि, आर्यावर्त के राष्ट्रनायक ने प्रधानमंत्री राहत कोष से अलग पीएम केयर्स नाम से नए फ़ंड की स्थापना की है।   नारद का माथा ठनका कि अभी तक वे केवल पुराने फ़ंड के नाम-परिवर्तन की आशंका कर रहे थे। लेकिन यह तो उससे बड़ी और बिल्कुल भिन्न बात है।उनकी जिज्ञासा बढ़ी। पूछा — अच्छा गूगल, इस पीएम केयर्स का लीगल स्टेटस क्या है?   नारद इस फ़ंड के क़ानूनी पक्ष के बारे में जानना चाहते थे।   गूगल ने बताया — महाराज, कहा जाता है कि यह ट्रस्ट है। लेकिन इसके निबंधन की जानकारी आर्यावर्त की सरकार की वेबभूमि पर प्रदर्शित नहीं किया गया है और न ही इसका संविधान कहीं प्रकाशित किया गया है। इसलिए इसके बारे में ठीक-ठीक बता पाना कठिन है। इसकी पहली बैठक कब, कहाँ और किन लोगों के साथ हुई, इसके बारे में कोई जानकारी नहीं उपलब्ध है। इसके बारे में भी कोई जानकारी नहीं दी गई है कि आपदाओं का सामना करने के लिए पूर्व से ही विद्यमान प्रधानमंत्री राहत कोष के होते हुए केवल एक रोग का सामना करने के लिए पीएम केयर्स के नाम से एक नए कोष के गठन की क्या आवश्यकता हो गई? आर्यावर्त के समाचार पत्रों से प्राप्त सूचनाओं के अनुसार हे मुनिवर, यह नव गठित फ़ंड नियंत्रक और महालेखा परीक्षक की अधिकार-परिधि से बाहर होगा और ट्रस्ट होने के नाते सूचना का अधिकार इस फ़ंड तक अपनी पहुँच नहीं बना पाएगा। आर्यावर्त की वेबभूमि पर प्रदर्शित जानकारी के मुताबिक़ कोविद १९ बीमारी में लोगों की सहायता पहुँचाने के लिए Prime Ministrer’s Assistance and Relief in Emergency Situations Fund (PM CARES) की स्थापना की गई है। ज्ञात सूचनाओं के अनुसार इस फ़ंड के खाते कई बैंकों में खोले गए हैं और विदेशी दानकर्ताओं के लिए अलग खाता है।   ‘ट्रस्ट’ सुनकर नारद के कान खड़े हो गए। फिर भी वे गूगल के मुँह से ट्रस्टी की भूमिका के बारे में जानकर आश्वस्त हो लेना चाहते थे। पूछा — ट्रस्टी का क्या अधिकार होता है ट्रस्ट में?   गूगल ने जानकारी दी — हे मुनि, ट्रस्ट में प्रधान ट्रस्टी, अन्य ट्रस्टियों की सहमति से, सर्वाधिकार संपन्न होता है।   अब नारद की जिज्ञासा और बढ़ी — अच्छा गूगल, यह तो बताओ कि इस पीएम केयर्स में ट्रस्टी कौन-कौन हैं?   गूगल नारद के देशप्रेम से परिचित था। इसलिए उसे पक्का विश्वास था कि जवाब जानके नारद का माथा घूम जाएगा। इसलिए विनयपूर्वक उसने जवाब दिया — महाराज, इस पीएम केयर्स के अध्यक्ष राष्ट्रनायक स्वयं हैं। अन्य ट्रस्टी हैं श्री अमित शाह, श्री राजनाथ सिंह और श्रीमती निर्मला सीतारमैया। ये चारों व्यक्ति एक ही सत्ताधारी राजनीतिक दल के हैं और अभी आर्यावर्त की सरकार के विभिन्न विभागों के मंत्रीपद पर विराजमान हैं। इस तरह इस ट्रस्ट में एक ही राजनीतिक दल के व्यक्ति सदस्य हैं। किसी अन्य दल या सामाजिक संगठन को इसमें शामिल नहीं किया गया है। इस पारदर्शिता के अभाव में बुद्धिजीवी, जो अब विलुप्तप्राय प्रजाति की श्रेणी में हैं, यह अनुमान लगाते हैं कि यह सत्ताधारी दल के निजी फ़ंड की तरह इस्तेमाल किया जाएगा।   नारद मुनि अवाक् रह गए। उन्हें विश्वास ही नहीं हुआ कि जो लोकतांत्रिक सरकार लोकहित के लिए होती है, वह, सत्ता की शक्तियों का उपयोग कर, इतना बड़ा दलीय व्यवहार कैसे कर सकती है? चूँकि यह सत्ताधारी दल के द्वारा किया जा रहा है, इसलिए यह आभास होता रहेगा कि सरकार के द्वारा किया जा रहा है। न, ऐसा नहीं होगा। सत्ता-प्राप्त कोई भी राजनीतिक दल इतनी घोर प्रवंचना कैसे रच सकती है? गूगल अवश्य ही भ्रम का शिकार है।   उन्होंने कुछ नाराज़ होकर पूछा — ठीक से पता करके बताओ की क्या विपक्ष के किसी व्यक्ति, ब्यूरोक्रेट और सामाजिक कार्यकर्ता को इसमें शामिल नहीं किया गया है? घुटनों तक झुककर अत्यंत विनम्रतापूर्वक गूगल ने बताया — नहीं महाराज, यह सच है कि अन्य किसी को इसमें शामिल नहीं किया गया है।   दुनिया की सारी करतूतों से भिज्ञ मुनि के माथे पर चिंता की लकीरें पड़ गईं। थोड़ी देर चुप रहकर वे विचार करते रहे। माथे की लकीरें ज़्यादा गहरी होती चली गईं। कुछ सोचकर उन्होंने पूछा — क्या तुम्हें पता है कि इस नवनिर्मित फ़ंड में किसी ने दान भी किया है?   गूगल ने जानकारी दी — हाँ मुनिवर! इस नवनिर्मित फ़ंड को आर्यावर्त की वित्तमंत्री ने आयकर नियम में संशोधन करके कोरपोरेट्स के सामाजिक दायित्व के रूप में लाभांश का २ प्रतिशत अंशदान पाने के योग्य बना दिया है। इसलिए इस फ़ंड में कोरपोरेट व्यवसायीजन मुक्त हस्त दान कर सकते हैं। आंगल वर्ष २०२० के मार्च मास के २८वें दिन राष्ट्र नायक के द्वारा फ़ंड में दान करने की अपील होने में देर थी कि इस फ़ंड में उसी तरह दान की बाढ़ आ गई, जैसे वर्षाकाल में उफनती हुई नदी का बाँध टूट जाए। एक से बढ़कर एक दानकर्ता आगे आने लगे और उनमें होड़ लग गई।                                     नारद को आर्यावर्त के दानवीरों की तत्पर्ता पर घोर आश्चर्य हुआ। हज़ारों वर्षों से वे इस भूमि के वासियों की वाचिक उदारता और व्यावहारिक संकीर्णता से बख़ूबी परिचित थे। जिस भूमि के वासी भगवान को अर्पित प्रसाद भी उठाकर अपने घर ले जाते हैं, वहाँ के वासियों की ऐसी अप्रत्याशित उदारता के अभिप्राय को मुनिवर समझ नहीं सके।   कुछ स्पष्ट होने के उद्देश्य से उन्होंने पूछा — गूगल, क्या तुम्हारे पास सूचना है कि किन लोगों ने अपनी दानवीरता का प्रदर्शन किया है? हो सके तो उनका परिचय भी बताना। गूगल ने अपनी बही खोलकर बताना शुरू किया — मुनिराज, एक अक्षय कुमार हैं। हिंदी चित्रपट के अभिनेता हैं। पिछले निर्वाचन के काल में इन्होंने ही पत्रकारिता का अभिनय करते हुए राष्ट्रनायक का साक्षात्कार लेकर राष्ट्रनायक के आम खाने, हिंदी बोलने, कविता लिखने आदि के गूढ़ रहस्यों का उद्घाटन किया था। इस अभिनेता ने फ़ंड की घोषणा होने के तपाक बाद २५ करोड़ रुपए दान करने की घोषणा की। महाराज, इसी अक्षय कुमार ने ‘भारत के वीर’ नाम से एक ट्रस्ट का निर्माण करके उसमें १२५ करोड़ रुपए दान दिए। बाद में आर्यावर्त के वित्त मंत्रालय ने उसका अधिग्रहण कर लिया। उसमें जमा पैसे को किस तरह ख़र्च किया गया, इसकी कोई जानकारी अब उपलब्ध नहीं हो पा रही है।   नारद की आँखें संकुचित हो रही थीं। उनकी भवें सिकुड़ती जा रही थीं और लकीरें गहरी हो रही थीं। उनकी दिव्यदृष्टि इस नायक और राष्ट्रनायक की मिलीभगत के कुछ अस्पष्ट संकेत पढ़ पा रही थी।   नारद — और?   गूगल — महाराज, अदानी ग्रूप के अध्यक्ष गौतम अदानी ने १०० करोड़ दान करने की घोषणा की है। अहमदाबाद नगर के व्यापारी गौतम अदानी को राष्ट्रनायक का अत्यंत आत्मीय माना जाता है। इस आत्मीयता के कारण ही Special Economic Zone से जुड़े नियमों में परिवर्तन करके अदानी समूह को लाभ पहुँचाया गया था। इसी अदानी समूह के द्वारा बांग्लादेश को बिजली सप्लाई करने के लिए झारखंड प्रांत के गोड्डा में १६०० मेगावाट का बिजली संयंत्र लगाने के लिए ऊर्जानीति में बदलाव करके एमओयू पर हस्ताक्षर किया गया था। चीनी कंपनियों के साथ हुए २६ समझौतों में सर्वाधिक समझौते अदानी समूह के साथ ही हुए।   गूगल ने कहना जारी रखा — माहाराज, चंदा देने वाले तो लाखों लोग हैं। राष्ट्रनायक की अपील के अड़तालीस घंटे के भीतर ही साढ़े तीन लाख लोगों ने पीएम केयर्स में चंदा दिया था और वह सिलसिला अभी भी जारी है। मुकेश अंबानी ने ५०० करोड़, जिंदल समूह के सज्जन जिंदल ने १०० करोड़, वेदांत ने १०० करोड़ दिया है। लेकिन इन दानवीरों में टाटा समूह की विशेष चर्चा है। उसने १५०० करोड़ देकर सबको भौंचक कर दिया है।   गूगल को यक़ीन था कि इस विस्मयकारी दान पर नारद अवश्य जिज्ञासा व्यक्त करेंगे। इसलिए वह स्वयं ही कहे जा रहा था — महाराज, वैसे तो टाटा समूह के अध्यक्ष रतन टाटा ने कुछ विशेष कंपनियों की तरफ़दारी के लिए वर्तमान सरकार की आलोचना भी की है। परंतु सत्ताधारी दल को दान करने में उन्होंने सदैव उदारता प्रदर्शित की है। २०१९ के चुनाव में भी उसने क़रीब ६०० करोड़ राजनीतिक दलों को दान किया था। (वायर, ३० अप्रील, २०१९) इस बार भी उसने १५०० करोड़ दिया है।   तो इसका तात्पर्य यह है कि मुख्य रूप से चित्रपट और उद्योग जगत की हस्तियों ने इस फ़ंड में दान करने में उत्साह का प्रदर्शन किया है। — गूगल के द्वारा प्रस्तुत की गई सूची को देखकर नारद ने निष्कर्ष निकाला।   हाँ महाराज, इन्हीं दो क्षेत्रों के दानवीर विशेष चर्चित हुए हैं, गूगल ने सहमति दी।   गूगल, ज़रा यह समझाने की कोशिश करो तो कि जो व्यावसायी वर्ग एक-एक पाई के मुनाफ़े के लिए किसी भी हद तक चला जाता है, वह अपने लाभ की गुंजाईश देखे बिना इतनी बड़ी-बड़ी रक़म कैसे न्योछावर कर सकता है? — नारद ने गूगल से पूछा।   गूगल ने बड़ी विनम्रतापूर्वक जवाब दिया — महाराज, मैं सूचना संग्राहक हूँ। सूचनाएँ दे सकता हूँ, सूचनाओं के मर्म को नहीं समझा सकता।   नारद समझ रहे थे कि गूगल केवल सूचना संग्राहक है, समझना-समझाना उसका काम नहीं है। लेकिन नारद तो समझ सकते थे। और, जैसे-जैसे वे समझ रहे थे, वैसे-वैसे उनका उनका मस्तिष्क अस्वाभाविकता से चकराता जा रहा था।   नारद माथा पकड़े थोड़ी देर तक बैठे रहे। फिर पूछा — और भी किसी अन्य स्रोत से इस फ़ंड में धन-संग्रह किया जा रहा है?   गूगल ने बताया — महाराज, इस पीएम केयर्स में सार्वजनिक उपक्रम के संस्थान भी आगे बढ़-बढ़कर दान कर रहे हैं। रेलवे की तो बात छोड़िए महाराज। वह तो व्यावसायिक उपक्रम है, सीबीएसई जैसे विशुद्ध शैक्षिक संस्थानों ने भी इस फ़ंड में दान करने में अभिरुचि दिखाई है। इसके अतिरिक्त कई विधायकों, सांसदों, मंत्रियों आदि ने भी इस फ़ंड को समृद्ध करने में अभिरुचि दिखाई है। विभिन्न विभागों के कर्मचारियों से भी उनके वेतन का अंशदान संग्रह किया जा रहा है। महाराज, आर्यावर्त के राष्ट्रनायक ने अपने दल के सभी कार्यकर्ताओं से अपील की है कि प्रत्येक कार्यकर्ता ४०-४० लोगों को इस फ़ंड में दान के लिए प्रेरित करें। इस तरह सरकार के द्वारा अगणनीय लोगों के द्वारा दान की मुहिम चलायी गई है।   अब ये बताओ गूगल कि इस फ़ंड से व्यय कहाँ किया जा रहा है?   सिर झुकाकर गूगल ने जवाब दिया — महाराज, क्षमा करें! इस बारे में मुझे अभी तक कोई सूचना प्राप्त नहीं हुई है।   नारद का सिर भारी होता जा रहा था। वे माथा पकड़कर बैठ गए।  ","categories": ["stories"],
        "tags": ["Pm Cares","Narad Muni","Coronavirus India","Fundraising","India"],
        "url": "http://localhost:4000/stories/naarad-googal-sanvaad-peeem-keyars-phand/",
        "teaser":"http://localhost:4000/images/narad_mask.jpeg"},{
        "title": "चेतना-निर्माण की राजनीतिक आर्थिकी",
        "excerpt":"मानव-सभ्यता का यह स्वभाव रहा है कि वह आगे की ओर गति करती रही है। लाखों वर्षों के जद्दोजहद के बाद लगभग 500 साल पहले मानव-जाति जब वैज्ञानिक क्रांति के नए युग में प्रविष्ट हुई तो चेतना के स्तर पर उसके अंधविश्वास, जड़ मान्यताएँ और बद्ध धारणाएँ धीरे-धीरे तिरोहित होती गईं। ऐसा लगने लगा कि मानव-चेतना की बंद पलकें धीरे-धीरे खुल रही हैं और दैवी, रहस्यमयी और अबूझ परतें उघररही हैं।अब देहात के मिडिल स्कूल में पढ़ने वाला बच्चा भी, खेतों में काम करने वाला अनपढ़ किसान भी जान गया कि वर्षा इंद्र की कृपा से नहीं, बल्कि वाष्पीकरण और वायु-दबाव की प्राकृतिक प्रक्रियाओं से होती है; वह जान गया कि चंद्रमा कोई देवता नहीं है, बल्कि सौरमंडल का एक उपग्रह है। वह यह भी जान गया कि चेचक शीतला देवी के प्रकोप का परिणाम नहीं है, बल्कि एक वायरल इंफ़ेक्शन है। अब वह प्राकृतिक क्रियाओं और वस्तुओं को अंधविश्वास और आस्था की दृष्टि से नहीं, बल्कि वस्तुपरक वैज्ञानिक दृष्टि से देखने लगा।   मानव-जाति को अंधकूप से निकालकर तर्कशील, विवेकवान और चेतना-संपन्न वैज्ञानिक दृष्टिकोण प्रदान करने में वैज्ञानिकों और उनकी खोजों का हाथ केवल नहीं है, बल्कि शासन ने भी उत्पादन, हथियार-निर्माण, चिकित्सा आदि अनेक क्षेत्रों में उसका लाभ भी उठाया और उसके प्रसार में योगदान भी दिया। अनुसंधानों में धन के नियोजन का लाभ आर्थिक उन्नति के रूप में प्राप्त हुआ। शासन को इसकी ज़रूरत थी, इसलिए उसने ऐसा किया। यदि शासन का सहयोग नहीं मिलता तो वैज्ञानिक चेतना का प्रसार दुष्कर हो गया होता।   ऐसा उस समय हुआ, जब शासक के पास राज्य और समाज को आगे ले जाने का उद्देश्य था, उसे अपने को मज़बूत करने के लिए अर्थव्यवस्था उन्नत करनी थी, लगातार बढ़ती हुई औद्योगिक, व्यावसायिक और राजकीय आवश्यकताओं की पूर्ति के लिए शिक्षा का प्रसार करना था, भुखमरी और कुपोषण से लड़ना था, बीमारियों पर काबू पाना था। इन सबके लिए विज्ञान का सहयोग लेना, विज्ञान पर भरोसा दिलाना, वैज्ञानिक शिक्षा का प्रसार करना और वैज्ञानिक चेतना का निर्माण करना शासक का एक प्रमुख उद्देश्य हुआ करता था। दुनिया के अन्य देशों की तरह अपने यहाँ भी, थोड़ा आगे-पीछे, ऐसा ही हुआ।   परंतु शासक-वर्ग के सम्मुख अगर ये प्रगतिगामी महत्तर उद्देश्य नहीं हों तो पशगामी दृष्टिकोण को आरोपित करना उसकी राजनीतिक अनिवार्यता होती है। तब उसे इस तरह की अवधारणा को परोसने की जरूरत होती है कि स्वर्ण युग पुरातन काल में ही था और उसे वापस ले आना आज की मानवीय आवश्यकता है। और, इसके लिए उसे धार्मिक, जैविक, प्राकृतिक, शैक्षिक, शारीरिक, दैवी आदि अनेक प्रकार के अंधविश्वासों और मान्यताओं को हवा देनी पड़ती है। पश्चगामी राजनीति के उपकरण के रूप में ही आज वेदों में सभी प्रकार के ज्ञान-विज्ञान, पौराणिक कथाओं की सत्यता, गाय को माता और इस देवभूमि पर जन्म लेने के लिए देवता भी तरसते थे आदि पुरातन स्वर्ण युग की अवधारणाएँ शासक समूह द्वारा आरोपित-स्थापित की जा रही हैं।   लेकिन इसका यह अभिप्राय नहीं है कि शासकीय प्रयासों से समाज जब इस प्रकार बीमार बनाया जा रहा हो तो वैज्ञानिक शोध और कार्य पूरी तरह बंद हो जाते हैं। नहीं, ऐसा एकदम नहीं होता है। वैज्ञानिक शोध और कार्य होते रहते हैं, परंतु उनमें तीन लक्षण दिखाई देने लगते हैं। पहला यह कि नवीन सैद्धांतिक वैज्ञानिक एवं समाज वैज्ञानिक शोधों की ओर से राज्य उदासीनता बरतने लगता है। फलतः ऐसे नवोन्मेषी ज्ञानात्मक शोध कम होते हैं और यदि होते भी हैं तो उसके लिए पर्याप्त धन मुहैया नहीं कराया जाता है और उन्हें अक्सर दूसरे स्रोतों पर निर्भर होना पड़ता है। दूसरा यह कि शोध, ज़्यादातर, मौलिक ज्ञान के नवोन्मेश के लिए नहीं होते हैं, टेक्नोलोजी के क्षेत्र में ज़्यादा होते हैं। शासन, ऐसे समय में, ऐसे ही शोधों को प्रोत्साहित करता है और धन प्रदान करता है, जिससे सुविधाएँ तो बध जाती हैं, शासन को आर्थिक या सैन्य-लाभ (प्रतिरक्षात्मक लाभ) तो हो जाता है, परंतु उससे सामाजिक चेतना के परिमार्जन और उन्नयन में बहुत सहयोग नहीं प्राप्त होता है। तीसरा यह कि प्रगतिगामी चेतना-निर्माण करने वाली खोजों को, पाठ्यवस्तुओं और मीडिया आदि के माध्यम से शासक आम लोगों तक पहुँचने से रोकता है या यदि पहुँचता भी है तो इस कमतर महत्व के रूप में कि चेतना-निर्माण में वह महत्वपूर्ण भूमिका नहीं निभा सके।   हम अभी इसी पश्चगामी, प्रतिक्रियावादी शासकीय दौर se गुजर रहे हैं।  ","categories": ["home"],
        "tags": [],
        "url": "http://localhost:4000/home/chetana-nirmaan-kee-raajaneetik-aarthikee/",
        "teaser":"http://localhost:4000/images/antoine-pluss-MsKv6HCQ0F0-unsplash.jpg"},{
        "title": "जनतंत्र",
        "excerpt":"आत्मज्ञानी महात्मा लोक-विमुख होकर निर्जन में दोनों आँखें बंद करके परमात्म-ध्यान में लीन थे। तभी चरणों पर स्पर्श के साथ ‘त्राहि माम’ की आवाज ने उनका ध्यान भंग कर दिया। उन्होंने धीरे-धीरे आँखें खोलीं तो पाया कि सामने मैले-कुचैले वस्त्र पहने एक साया भूलुंठित पड़ा है। उसके बाल, नाखून आदि बेतरतीबी से बढ़े हुए थे, कपड़े गंदे और जगह-जगह से आते हुए थे, जैसे काफी दिनों से वह साफ-सुथरा नहीं हुआ हो। वह सुखकर काँटा कि तरह हो गया था और होठों पर पपड़ियाँ पड़ी थीं, मानो वह बहुत दिनों से भूखा और प्यासा हो। उसे इस हाल में देखकर सांसारिक प्रपंचों से मुख मोड़े हुए महात्मा के मन में भी उसके प्रति दया उत्पन्न हो गई। उन्होंने पूछा - ‘तुम कौन हो?’   भूलुंठित साये ने उत्तर दिया - ‘महाराज, मैं जनतंत्र हूँ।‘   महात्मा ने पूछा - ‘तुम तो जनता में रहते हो, सबके हो, सबके लिए हो। फिर तुम्हारी यह हालत कैसे हो गई?’   जनतंत्र ने कहा - ‘उसी जनता के कारण मेरी यह हालत हो गई है, जिसके लिए मैं हूँ। लोगों ने मेरी चिंता छोड़ दी, मेरी सफाई छोड़ दी, मेरा पोषण बंद कर दिया, जिससे मैं सूखकर काँटा हो गया।‘ जनतंत्र ने उन्हें याद दिलाया कि जनतंत्र का जन्म भी उनके ही कारण हुआ था। राजा भोगी और विलासी हो गए थे, जनता भूख और लाचारी से त्राहि-त्राहि कर रही थी, सामूहिक उत्पादन के उद्योग-धंधों में एकल राजतंत्र बाधक हो रहा था, उस समय उन्होंने पूरे राष्ट्र के सुख, चैन, उन्नति और भाईचारे के लिए जनतंत्र का आह्वान किया था। सबको लगा था कि जब जनता का, जनता के लिए और जनता के द्वारा शासन हो जाएगा तो फिर सब बराबर हो जाएँगे। न कोई बड़ा होगा, न कोई छोटा, न कोई शोषक होगा और न कोई शोषित। सबके आनंद और आत्मीयता भरे दिन शुरू हो जाएँगे। उस समय वह नवोदित जनतंत्र सबकी आशाओं का केंद्र था, सबका दुलारा था। लेकिन, आज जब वह संकट में आ गया है तो फिर उनकी शरण में आया है।   उन्होंने पूछा - ‘तब तुम क्या चाहते हो?’   ज्जंतंत्र ने गुहार लगाइ - ‘महाराज, मेरे प्राण संकट में हैं। इस तरह तो मैं मर ही जाऊँगा। मैं कहाँ जाऊँ, कहाँ रहूँ? महाराज, मेरा ठौर बतायें। मेरी रक्षा करें।‘   महात्मा को जनतंत्र की हालत पर दया आई। उन्होंने उसे सुहाव दिया - ‘देखो, जनतंत्र की रक्षा के लिए राजनीतिक दल बने हुए हैं। उन्हीं के पास जनतंत्र के पोषण और उसे सा-सुथरा रखने की जवाबदेही होती है। वे जनतंत्र के सशक्तिकरण और सौंदर्यीकरण की फिक्र करते हैं। उनके साथ तुम सुख-चैन से जी सकोगे। तुम राजनीतिक दलों में ही जाकर रहो।‘   समझा-बुझाकर उन्होंने जनतंत्र को विदा किया। जनतंत्र ने उनकी बात मानी और राजनीतिक दलों में जाकर रहने लगा। महात्मा ने फिर अपनी आँखें मूँदीं और परमात्म-ध्यान में खो गए।   जनतंत्र की चिंता से मुक्त होकर महात्मा फिर से अपनी ध्यान-साधना में व्यस्त हो गए। लेकिन कुछ दिनों के बाद, जब महात्मा उसी तरह ध्यान-लीन थे तो जनतंत्र ने आकर उनके दोनों पैर पकड़ लिए और ‘त्राहि माम, त्राहि माम’ चिल्लाने लगा। घबराकर उन्होंने अपनी आँखें खोलीं तो देखा कि वही जनतंत्र उनके पैर पकड़े कराह रहा है और रक्षा की गुहार लगा रहा है। इस बार उसके सारे बदन पर जख्मों के निशान थे और उनसे खून बह रहा था। उसके कपड़े भी पहले से ज्यादा गंदे और आते हुए थे और बाल तथा नाखून बेहद बढ़े हुए थे। उसकी यह बुरी हालत देखकर वे दयार्द्र हो गए। पूछा - ‘तेरी ये हालत कैसे हो गई?’   जनतंत्र ने बताया - ‘महाराज, राजनीतिक दलों ने मेरी यह हालत कर दी।‘   उन्होंने जिज्ञासा व्यक्त की - ‘कैसे?’   जनतंत्र ने बताया - ‘महाराज, वहाँ किसी को मेरी फिक्र नहीं है। सब राजनीतिक दल यह दिखाने के लिए परेशान हैं कि केवल वे ही जनतंत्र कि रक्षा कर सकते हैं। इसलिए जनतंत्र को उनके साथ होना चाहिए। अपनी-अपनी तारा मुझे करने की खींच-तान और उठा-पटक में मैं इतना लहू-लुहान हो गया हूँ कि ये घाव अब बर्दाश्त नहीं होते हैं। मेरी रक्षा कीजिये महाराज, मेरा ठौर बताइये।‘   महात्मा को अब सचमुच जनतंत्र कि चिंता होने लगी। उन्हें लगा कि इस तरह तो यह मर ही जाएगा बेचारा! उन्होंने उसके घावों को धोया, मरहम-पट्टी कि, खाना खिलाया और बाल-नाखून सँवारे। जनतंत्र को थोड़ी राहत मिली और कुछ बल मिला। उन्होंने देखा कि जनतंत्र कुछ स्वस्थ महसूस कर रहा है तो उससे कहा - ‘देखो, जनतंत्र के रहने के लिए घर बना हुआ है। उसको संसद कहते हैं। वहाँ जनतंत्र कि ही फिक्र कि जाती है। तुम वहाँ सुख और चैन से जी सकोगे। वहाँ न तो तुम्हें पोषण का अभाव होगा और न ही गंदा रहने की लाचारी होगी। वहाँ कोई तुम्हें तंग करेगा या तुम्हारी देख-भाल की उपेक्षा करेगा तो दूसरे उसका विरोध करेंगे। इस तरह वहाँ तुम सुरक्षित और हृष्ट-पुष्ट रह सकोगे। इसलिए तुम संसद में ही जाकर रहो।‘          बात मानकर जनतंत्र संसद में रहने चला गया और वे फिर अपने ध्यान में चले गए।   कुछ दिनों के बाद रास्ते में एक साये ने आकर उनके चरण-स्पर्श किए। उन्होंने उसे गौर से देखा। मुँह आगे की ओर निकाला हुआ, आँखें धँसी हुईं, लंबी पूंछ, गले में घण्टियों वाला पत्ता और उससे लगी हुई बड़ी-सी पकड़ने वाली रस्सी। वह मेले में तमाशा करने वाले बंदर की तरह लग रहा था। वे उसे पहचान नहीं पाये। पूछा - ‘तुम कौन हो?’   उसने जवाब दिया - ‘पहचाना नहीं महाराज, मैं जनतंत्र हूँ।‘   महात्मा तो उस बंदरनुमा जनतंत्र को अवाक होकर देखते ही रह गए। जिस जनतंत्र से उम्मीद थी कि वह शोषितों-पीड़ितों को विमुक्ति रास्ता देगा, वह तो खुद मदारी के इशारे पर नाचने वाला बंदर होकर रह गया है।   अब महात्मा को लगा कि जनतंत्र को समय के रहमो-करम पर नहीं छोड़ा जा सकता है। कपड़ा कितना भी साफ हो, बार-बार धोने से ही वह साफ रह पाता है। इसलिए जनतंत्र की बेहतरी के लिए भी लगातार उसकी हिफाजत और सफाई करने की जरूरत है, नहीं तो समयान्तराल में वह बीमार, गंदा या बंदर होकर रह जाता है।   महात्मा ने फिर लोगों को जमा किया। उन्होंने बताया कि जनतंत्र जनता के लिए ही है। जनता के द्वारा उसकी चिंता और हिफाजत नहीं किए जाने के कारण उसे इशारों पर नाचने वाला बंदर बनाकर छोड़ दिया गया है। वह इस तरह का नहीं है, उसे इस तरह का बना दिया गया है। इसलिए हमारा कर्तव्य उसके गले से घंटी का पट्टा और रस्सी को खोलना है और उसे फिर से दो पैरों पर चलना सिखाना है।   लोगों को बात समझ में आई। उन्हें अपने कर्तव्य का बोध हुआ और सब लोग मिलकर जनतंत्र को जनता का बनाने के लिए दौड़ पड़े।  ","categories": ["stories"],
        "tags": [],
        "url": "http://localhost:4000/stories/jantantra/",
        "teaser":"http://localhost:4000/images/8I6_HLPwcNc-370x208.jpg"},{
        "title": "शिक्षा नीति 2020 और सामाजिक विभेद",
        "excerpt":"नीति राजसत्ता की वह परिकल्पना होती है, जो यह दिखाती है कि व्यवस्था को किन रास्तों से होकर कहाँ तक ले जाना है। इसकी भूमिका दिशा-निर्देशक की होती है। राज्य नीतियाँ बनाता है और फिर उन नीतियों को अमल में लाने के लिए क्रियान्वयन की योजना का निर्माण करता है। यद्यपि नीतियाँ न तो बाध्यकारी होती हैं और न ही उनका कोई कानूनी आधार होता है। फिर भी एक नैतिक दवाब बनाने में इसकी भूमिका होती है। अन्य नीतियों की तरह इस शिक्षा नीति का भी यही महत्व है यह शिक्षा का अवसर मुहैया कराने और उसका परिणाम प्राप्त करने के दृष्टिकोण को उजागर करती है।   पाँच वर्षों की लंबी कवायद के बाद मंत्रिमंडल से स्वीकृत होकर राष्ट्रीय शिक्षा नीति 2020 अब आकार ले चुकी है। शिक्षा चूँकि सामाजिक परिवर्तन का सर्वाधिक शक्तिशाली माध्यम है, इसलिए इस शिक्षा नीति में बच्चों तक शिक्षा की सर्वव्यापी पहुँच और बच्चों के विनिर्माण की दिशा का अवलोकन महत्वपूर्ण हो जाता है। भारतीय सामाजिक श्रेणीबद्धता की परिस्थितियों में सबसे अंत में खड़े बच्चे तक किस तरह पहुँच बनाने और फिर उनका किस तरह का निर्माण करने की दृष्टि इस शिक्षा नीति की है, यह परखने की जरूरत है।   सबसे पहले बात करते हैं विद्यालयों की उपलब्धता की नीति पर। भारत की सामाजिक-आर्थिक परिस्थितियों में हर बच्चे तक गुणवत्तापूर्ण विद्यालय की पहुँच को सुगम बनाना आधारभूत आवश्यकता है, अन्यथा किसी भी योजना का, चाहे वह कितना भी सुविचारित और महत्वाकांक्षी क्यों न हो, कोई अर्थ नहीं रह जाता है। भारत में पहले से ही विद्यालयों की आवश्यकतानुसार पर्याप्त व्यवस्था नहीं है, उसमें भी माध्यमिक और उच्चतर माध्यमिक विद्यालय तक पहुँच, अनेक इलाकों में, अभी भी सुलभ नहीं है। देश में पहले से ही विभिन्न राज्य सरकारें लाखों विद्यालयों को बंद कर चुकी हैं और यह सिलसिला लगातार जारी भी है। अब तक बंद किए गए वे विद्यालय किसी नीति के तहत नहीं, बल्कि भूमि, भवन, छात्र संख्या आदि अनेक प्रकार के बहानों के तहत किए गए। लेकिन भारत के स्वातंत्र्योत्तर इतिहास में पहली बार अब विद्यालयों को बंद किए जाने को संवैधानिक रूप से नैतिक आधार प्रदान किया गया है। शिक्षा नीति 2020 में स्कूल कॉम्प्लेक्स के वर्णन पर आधारित अनुच्छेद 7 की शुरुआत ही यह बताने से होती है कि 28% प्राथमिक और 4.8% उच्चतर प्राथमिक विद्यालयों में 30 से कम छात्र हैं और 2016-17 में ही 1,08,017 एकल स्कूल थे (7.1)। यह माना गया है कि इन छोटे विद्यालयों में संसाधन उपलब्ध कराना ‘व्यावहारिक’ नहीं है (7.2) और ऐसे विद्यालयों के होने से शिक्षण-प्रक्रिया पर नकारात्मक प्रभाव पड़ता है (7.3)। इसलिए विद्यालयों का समेकन ही उपयुक्त उपाय है (7.4)। समेकन की प्रक्रिया को अंजाम देते हुए 2025 तक विद्यालयों की संख्या को समुचित रूप दिया जाएगा (7.5) और इसके लिए 5 से 10 किलोमीटर की परिधि के आंगनबाड़ी और अन्य छोटे स्कूलों को समाहित करके विद्यालय परिसर या क्लस्टर का निर्माण किया जाएगा (7.6)।          इतना ही नहीं है। व्यापार की चारित्रिक विशेषता व्यापारिक अवसरों के खाली स्थान को तलाशना है। जब बड़े पैमाने पर सरकारी विद्यालयों को बंद किया जाएगा तो उस खाली स्थान को भरने का अवसर भी इस नीति में सृजित किया गया है। इन निजी विद्यालयों को ‘प्रोत्साहित’ करने के लिए मूल्यांकन, प्रमाणन, मापदंड, बेंचमार्क और प्रक्रियाओं में ‘पूरी छूट’ दी जाएगी (8.7)। अर्थात किसी में पढ़ने कि लालसा है और उसकी जेब में पैसा है, वह उस पैसे को हड़पने के तिकड़म में बैठे उन विद्यालयों में जाये। यह सब नीतिगत स्तर पर होगा।   मुफ्त और अनिवार्य शिक्षा हर बच्चे का जन्मसिद्ध और संवैधानिक अधिकार है, यह मानकर कल तक सार्वजनिक शिक्षा के सर्वव्यापीकरण के लिए गाँव-गाँव, टोले-टोले में विद्यालय खोले जा रहे थे कि एक भी बच्चा अशिक्षा के अंधकार में डूबा हुआ न रह जाये। और अब, संवैधानिक रूप से यह तय किया जा रहा है कि 2025 तक बहुतेरे विद्यालयों को बंद कर दिया जाय। प्रश्न केवल उन संवेदनशील बुद्धिजीवियों का नहीं है, जो सार्वजनिक शिक्षा के लोकव्यापीकरण के पक्ष में खड़े हैं, प्रश्न असल में उन करोड़ों आदिवासियों, दलितों-महादलितों, गरीबों के बच्चे-बच्चियों के साथ दिव्यांगों की पहुँच का है, जिनमें से बहुतेरों को सूरज की लालिमा का अभी आभास ही हुआ था। समृद्ध लोग तो महँगी फीस देकर और दूर भेजकर भी अपने बच्चों को पढ़ा लेंगे, लेकिन सर्वहारा समुदाय के उन असंख्य बच्चों का क्या होगा, जो पहली बार घर की दहलीज लाँघकर अभी स्कूल की ओर जाने वाले रास्ते में ही थे? इससे ‘अवसर की समानता’ का संवैधानिक संकल्प और ‘सामाजिक न्याय’ की अवधारणा का सपना मंजिल पर पहुँचने के पहले ही दम तोड़ देगी।          एक तरफ तो विद्यालयों को बंद किया जाना है, उसके बदले दूसरी तरफ कमजोर और वंचित वर्ग के उन बच्चों के लिए, जो सामाजिक, आर्थिक, लैंगिक या शारीरिक कारणों से विद्यालय पहुँचकर औपचारिक शिक्षा में शामिल में शामिल नहीं हो सकते हैं, उनके लिए ऑनलाइन, दूरस्थ और डिजिटल शिक्षा का विकल्प प्रस्तुत किया गया है। इन विकल्पों की जिस तरह अनुशंसा की गई है, उसे देखकर तो विश्वास ही नहीं होता है कि यह भारतीय सामाजिक संदर्भों में की गई अनुशंसा है। इस नीति के दो लंबे-लंबे अनुच्छेद - 23 और 24 - प्रौद्योगिकी के उपयोग और डिजिटल एवं दूरस्थ शिक्षा में इसका उपयोग सुनिश्चित करने पर ही केन्द्रित हैं। इन दोनों अनुच्छेदों के अलावा बीच-बीच में भी बच्चों की शिक्षा, यहाँ तक कि कक्षा तीन के बच्चों की भी शिक्षा, दलित, आदिवासी, बच्चियों और दिव्यांगों की शिक्षा, परीक्षा, शिक्षक-प्रशिक्षण और मॉनिटरिंग के लिए भी इसके निर्भर-योग्य उपयोग-प्रयोग की अनुशंसा की गई है (6.5)।   जिस एलेक्ट्रोनिक डिवाइस आधारित शिक्षा पर इतना ज़ोर दिया गया है, उस आभासी शिक्षा के शिक्षाशास्त्रीय पहलू की तो बात ही अलग है। पहले तो उस तक बच्चों की पहुँच का सवाल ही प्रश्नों के घेरे में है। जनवरी से मार्च 2019 के बीच नेल्सन के सर्वेक्षण “INDIA INTERNET 2019” के अनुसार भारत में महज 36% लोगों की पहुँच इंटरनेट तक है। खुद एनसीईआरटी के सर्वेक्षण की रिपोर्ट के मुताबिक सीबीएसई के केंद्रीय, जवाहर और अन्य विद्यालयों में 27% छात्रों के पास फोन और लैपटाप की सुविधा नहीं है। 84% छात्र केवल फोन के जरिए क्लास में शामिल होते हैं और केवल 17% के पास ही लैपटाप की सुविधा है। यह नतीजा उन बच्चों पर किए गए सर्वे का है, जो अपेक्षाकृत खाते-पीते परिवारों से आते हैं और प्राय: शहरों या कस्बों में रहते हैं।   इस दौड़ में बिहार जैसे आर्थिक रूप से पिछड़े राज्य का चेहरा तो और भी उदास करनेवाला है। 25 मई, 2020 को द वायर में What a Survey of Children in Bihar Revealed about Online Schooling शीर्षक से प्रकाशित ज्योत्स्ना झा और नेहा घटक की रिपोर्ट के अनुसार पटना और मुजफ्फरपुर जिले में सरकारी स्कूल में पढ़नेवाले वर्ग 7 और 8 के 733 बच्चों से फोन पर बातचीत करने की कोशिश की गई। इसमें 253 बच्चे और 480 बच्चियाँ थीं। रिपोर्ट कहती है कि इन 733 बच्चों में से 202 (अर्थात 28%) के पास फोन नहीं था और 154 (अर्थात 21%) का फोन ऑपरेशनल नहीं था। अर्थात इनमें से आधे के पास मोबाइल के माध्यम से पहुँच नहीं बनाई जा सकी। 277 (38%) के पास स्मार्ट फोन और 114 (16%) के पास दूसरे फोन थे। स्मार्ट फोन रखने वाले आधे ऐसे थे, जिनके पास हमेशा इंटरनेट नहीं रहता है। इनमें 36% बच्चे की तुलना में 28% बच्चियाँ ही स्मार्ट फोन का इस्तेमाल कर पा रही थीं। 95% फोन घर के पुरुष सदस्य के थे, जो दिन में काम के सिलसिले में घर से बाहर रहते हैं।   इसीलिए Quacquarelli Symonds (QS) की रिपोर्ट “Covid-१९: A wake up call for telicom provider” के अध्ययन के निष्कर्ष बताते हैं कि भरत अभी ऑनलाइन लर्निंग में शिफ्ट होने के लिए तैयार नहीं है।   इतनी कमजोर पृष्ठभूमि वाले समाज में भी सरकार किस तरह डिजिटल शिक्षा बहाल करने पर आमादा है, यह देखना बेहद दिलचस्प है। केंद्रीय शिक्षामंत्री ने इस वैकल्पिक राह को व्यापक रूप से अपनाए जाने पर प्रसन्नता व्यक्त करते हुए ट्वीट किया था कि इससे 3.7 करोड़ उच्च शिक्षा के छात्रों को लाभ होगा और उनकी क्षमता-वृद्धि होगी। उनकी प्रसन्नता का विषय था कि 20% से 40% तक ऑनलाइन शिक्षा में वृद्धि होगी। यह प्रसन्नता जाहिर करती है कि यह सब सरकार की इच्छा और सोच के अनुरूप हो रहा है। नई शिक्षा नीति 2020 में कक्षा 3 से शुरू कर उच्च शिक्षा तक जिस तरह ऑनलाइन शिक्षा को अमल में लाने का प्रस्ताव दिया गया है ( ), उससे भी जाहिर होता है कि यह सरकार की दीर्घकालिक सोच का परिणाम है। नई शिक्षा नीति आने के पहले ही e-VIDYA कार्यक्रम के तहत वित्तमंत्री निर्मला सितारामन ने 17 मई, को ‘Study from Home’ की शुरुआत करते हुए देश के 100 शीर्षस्थ विश्वविद्यालयों में 30 मई, 2020 तक ऑनलाइन कोर्स के स्वत: प्रारंभ होने की घोषणा की। 182 पृष्ठों में वर्णित ‘One country, one digital platform’ के तहत शुरू किए गए DIKSHA 14 भाषाओं में सीखने-सिखाने की तैयारी कर ली गई है। ‘one class, one channel’ की योजना के तहत कक्षा 1 से 12वीं तक की प्रत्येक कक्षा के लिए एक स्वतंत्र रूप से समर्पित टीवी चैनल होगा। 289 सामुदायिक रेडियो को स्कूली शिक्षा के लिए चिन्हित कर लिया गया है। सीबीएसई का पॉडकास्ट ऐप SHIKSHAVANI प्ले स्टोर में उपलब्ध है। 32 DTH चैनल्स SWAYAMPRABHA के नाम से इन शैक्षिक कार्यक्रमों के लिए समर्पित हैं। KISHORE MANCH (चैनल न. 31) NCERT के द्वारा व्यवहार में लाया जाता है। ये चैनल DD, Dish TV और Jio TV app पर उपलब्ध हैं। NIOS अपने यहाँ नामांकित माध्यमिक, उच्च माध्यमिक और व्यावसायिक कक्षा के छात्रों के लिए वेब आधारित Personal Contact Programme (PCPs) MUKT VIDYA VANI कार्यक्रम चलाता है। NIOS ही दृष्टिबाधितों के लिए DAISY चलाता है, जो SWAYAM PRABHA के चैनल 30 GYANMITRA पर भी उपलब्ध है। बधिरों के लिए भी NIOS के द्वारा उसके वैबसाइट और यूट्यूब पर सामग्री उपलब्ध है।   यदि हम यह स्वीकार करते हैं कि सरकारी विद्यालयों में, विशेषकर बिहार-जैसे प्रांत के सरकारी विद्यालयों में, उस तबके के विद्यार्थी पढ़ते हैं, जो पढ़ाने के बदले अपने बच्चों को किसी के यहाँ बर्तन माँजने के काम पर लगाना ज्यादा लाभदायक समझते हैं तो बड़ी स्वाभाविकता से इस निष्कर्ष पर पहुँच सकते हैं कि विद्यालयों को बंद करने और उसके बदले ऑनलाइन का मायाजाल पसारने के पीछे एकमात्र उद्देश्य कमजोर समूहों को शिक्षा की मुख्यधारा से बाहर ढकेल देना है। जिस टेक्नोलोजी-निर्भर शिक्षा का प्रयोग सहायक साधन के रूप में होना चाहिए था, वह सहायक साधन भी केवल समृद्ध समूहों के लिए ही उपलब्ध हो सकेगा, उसे ही मुख्य साधन बना दिया गया है। यह उसी तरह है, जैसे भोजन नदारद करके केवल नमक परोस दिया जाय। परिणाम यह होगा कि जिन आँखों में सपनों के पंख अभी उगने ही लगे थे, अब उन करोड़ों तृषित आँखों के सपने अशिक्षा की कालकोठरी में फिर से बंद कर दिये जाएँगे।  ","categories": ["home"],
        "tags": ["New Education Policy","Education","Indian Education","Education and Social Discrimination","नई शिक्षा नीति और सामाजिक विभेद","नई शिक्षा नीति"],
        "url": "http://localhost:4000/home/shiksha-neeti-samajik-vibhed-ki-nayi-patkatha/",
        "teaser":"http://localhost:4000/images/income-inequality1-660_012218125234.jpg"},{
        "title": "कोरोना १: जनता केवल एक वोटर है",
        "excerpt":"कोरोना आज विश्व की एकमात्र और सबसे बड़ी समस्या है। दुनिया में आज न तो सेंसेक्स का उतार-चढ़ाव सनसनी पैदा करता है, न जीडीपी बढ़ाने की होड़ है, न घटते जलस्तर की चिंता है और न ही स्कूल बंद बच्चों की बदहाली की फ़िक्र है। मानव-सभ्यता के इतिहास में शायद यह पहली बार हुआ है कि एक बीमारी की चपेट में एक ही साथ पूरी दुनिया आ गई हो। इसलिए दुनिया के तमाम देशों में जिस एक बात के भूत, वर्तमान और भविष्य की सर्वाधिक चर्चा और चिंता की जा रही है, वह कोरोना है।                                     चीन के वुहान शहर से तथाकथित रूप से जानवरों से इंसान में फैलने वाले इस रोग ने शुरू में तो चीन को लाशों से पाट दिया। चीन में तीन हज़ार से अधिक लोगों की मौत ने पूरी दुनिया में सनसनी फैला दी। विदेशी कामकाजी चीन से भाग-भागकर अपने-अपने वतन लौटने लगे। पूरी सख़्ती और जद्दोजहद से जूझता हुआ चीन जब तक इस बीमारी को नियंत्रित करता, तब तक यूरोप के अधिकांश देश और अमेरिका इस रोग से संक्रमित हो चुके थे। फिर तो यूरोप और अमेरिका से भागने वालों का ताँता लग गया। और फिर इन देशों में आवाजाही करने वाले और दहशत में अपने वतन लौटने वाले संक्रमित लोगों ने भारत में भी इस रोग को फैला दिया। इस तरह यह महामारी, अन्य महामारियों की तरह, ग़रीबों से अमीरों की तरफ़ नहीं, बल्कि अमीरों से ग़रीबों की तरफ़ आई है।   दुनिया के क़रीब-क़रीब सारे मुल्क इस बीमारी की चपेट में हैं। आज की तारीख़ तक संक्रमण के क़रीब चार महीने में ही दुनिया भर में क़रीब २७ लाख लोग ज्ञात रूप से इस बीमारी से संक्रमित हैं और अब तक क़रीब १ लाख ८० हज़ार लोगों की जान केवल इस महामारी ने ली है। भारत में भी ३० जनवरी को हुए पहले संक्रमण से लेकर आज तक २१ हज़ार से अधिक संक्रमित लोगों की पहचान हो चुकी है और ६८० से अधिक बेगुनाह केवल इस महामारी के चलते तड़पते हुए अपनी जान गँवा चुके हैं। अभी तक न तो इसकी कोई सटीक दवा का पता चल सका है और न ही कोई टीका विकसित हो सका है। अभी तक दुराव और जाँच के बल पर पूरी दुनिया, अंधेरे में ही, इस भयावह महामारी से युद्ध कर रही है।                 चेतना-निर्माण की राजनीतिक आर्थिकी            मानव-सभ्यता का यह स्वभाव रहा है कि वह आगे की ओर गति करती रही है। लाखों वर्षों के जद्दोजहद के बाद लगभग 500 साल पहले मानव-जाति जब वैज्ञानिक क्रांति के नए युग म...    भारत में ३० जनवरी को कोविद १९ के प्रथम संक्रमित मरीज़ की पहचान हुई। तब तक चीन, यूरोप, अमेरिका में इस महामारी ने संक्रमण का कुहराम मचाना शुरू कर दिया था। लेकिन भारतीय प्रशासन के माथे पर कोई शिकन नहीं थी, मानो इस संदर्भ में बात करना बेहद ग़ैरज़रूरी हो। राजनीति जब जनहित से विमुख होती है और केवल अपनी छवि बनाने की चिंता और सत्ता पर क़ाबिज़ होने-रहने की साज़िशों में निमग्न होती है तो उसका चाल-चलन इसी प्रकार का दिखाई देता है। २४-२५ फ़रवरी को अमेरिकी राष्ट्रपति डोनाल्ड ट्रम्प के दौरा को महोत्सव बनाने में पूरा मंत्रिमंडल व्यस्त रहा। अहमदाबाद में उसके दौरे के रास्ते में आनेवाली झोपड़ियों को छिपाने के लिए दीवारें खड़ी की जाती रहीं, ‘नमस्ते ट्रम्प’ कहने के लिए, जैसा कि स्वयं ट्रम्प चाहता था, लाखों लोगों की भीड़ जुटाने के लिए एड़ी-चोटी का ज़ोर लगाया जा रहा था और उसके परिवारजनों को सहूलियतपूर्वक ताजमहल घुमाने की व्यवस्था की जाती रही। यह वही समय था, जब कोरोना से बचाव की तैयारी की जा सकती थी। लेकिन सरकार की प्राथमिकता में कोरोना नहीं, बल्कि अमेरिकी राष्ट्रपति के सम्मुख अपने समर्पण और भक्ति को प्रमाणित करना था। ट्रम्प के प्रति भक्ति तो प्रमाणित हो गई, परंतु जिन १३७ करोड़ लोगों का जीवन कुछ ज़्यादा सुरक्षित बनाया जा सकता था, वह नहीं हुआ। ……. यही वह भी समय था, जब मध्यप्रदेश कोंग्रेस के विधायकों की ख़रीद-फ़रोख़्त करके एक संवैधानिक सरकार को गिराने के लिए राष्ट्रपति, सर्वोच्च न्यायालय, राज्यपाल - सबकी आँखों के सामने नंगा नाच हो रहा था। उस समय भी राजनीतिक भ्रष्टाचार का खंभा गाड़कर सत्ता हासिल करना एकमात्र ध्येय था, करोड़ों लोगों के लिए आनेवाली तबाही से रक्षा करना चिंता की बात नहीं थी। इसीलिए जब तक मध्यप्रदेश में २० मार्च को आख़िरकार कमलनाथ सरकार ने इस्तीफ़ा नहीं दे दिया, तब तक हवाई अड्डों पर विदेशों से आने वालों का तापमान जाँचने की खानापूर्ति होती रही। तब तक विदेशों से आनेवाले सैकड़ों संक्रमित लोग अपने-अपने समाज में घुल-मिलकर अन्य लोगों को संक्रमित करना शुरू कर चुके थे। और, २१ मार्च तक आते-आते ३०० के क़रीब संक्रमितों की पहचान की जा चुकी थी और सैकड़ों अनपहचाने संक्रमित लोग अपने घर-समाज में द्रुत गति से संक्रमण फैला रहे थे। तब तक ट्रम्प के स्वागत से भी फ़ुर्सत मिल चुकी थी और मध्यप्रदेश का तिकड़म भी सफल हो चुका था। इतना सब हो जाने के बाद २२ मार्च को दिन भर का ‘जनता कर्फ़्यू’ घोषित किया गया और फिर दो दिनों के बाद पूरे देश में लौक डाउन करा दिया गया, जो पहले १४ अप्रील तक के लिए घोषित किया गया, फिर उसे ३ मार्च तक के लिए विस्तार दिया गया। अब प्रधानमंत्री के द्वारा यह कहकर कि उन्होंने दुनिया में सबसे पहले और त्वरित कार्रवाई की, अपने प्राथमिक कर्तव्य की उपेक्षा पर पर्दा डालने की कोशिश की जा रही है।   इस महामारी की रोकथाम में दूरी बनाकर रखना एक आवश्यक उपाय है। पूरी दुनिया ने इस उपाय पर अमल किया है। भारत में भी यह दूरी बनाकर रखने के लिए देशव्यापी लौक डाउन किया गया। लौक डाउन के द्वारा एक-दूसरे व्यक्ति से दूरी बनाकर रखने की व्यवस्था इसलिए भी आवश्यक है, क्योंकि यह रोग संक्रमित व्यक्ति के संपर्क में ही आने से फैलता है। यह भी कि ८० प्रतिशत संक्रमित लोग, बिना किसी लक्षण के, अपने को स्वस्थ मानते हुए, दूसरे लोगों को अनजाने में ही संक्रमित करते फिरते हैं। इसलिए, जब तक इस रोग का टीका नहीं विकसित हो जाता है, दूरी बनाकर रखना ही इस रोग से बचाव का एकमात्र उपाय है। लेकिन ‘लौक डाउन’ के उद्देश्य को बताने के लिए जिस ‘सोशल डिसटेंसिंग’ (सामाजिक दुराव) शब्द का उपयोग किया गया, वह निहायत ग़ैर ज़रूरी और भ्रामक था। यह सामाजिक दुराव का नहीं, व्यक्तिगत दुराव (पर्सनल डिसटेंसिंग) का मामला था। यदि यह ‘सामाजिक दुराव’ शब्द अनजाने इस्तेमाल हुआ है तो हो सकता है कि इसके पीछे विभिन्न मोर्चों पर सरकार के विरोध में चलने वाले आंदोलन, जिनमें मुख्य रूप से कम्युनिस्ट, मुसलमान और छिटपुट समाजवादी शामिल थे, से सामाजिक दूरी बनाए रखने की अपील का प्रच्छन्न मनोविज्ञान काम कर रहा हो। और, यदि यह शब्द जान-बूझकर इस्तेमाल किया गया है तब तो स्पष्टत: इन शब्दों का इस्तेमाल करने वाले ने आपदा से लड़ने के आह्वान में अपने राजनीतिक उद्देश्यों की छौंक लगाई है। चूँकि वर्तमान सत्ताधारी दल प्रत्येक कार्य अपने राजनीतिक हितों को समाहित करके ही करता है, इसलिए ऐसा समझना कल्पना की उड़ान मात्र नहीं है।   यह लौक डाउन जिस तरीक़े से घोषित किया गया, लोग उसका ख़ामियाज़ा आज भी भुगत रहे हैं, विशेषकर ग़रीब और बेसहारा प्रवासी मज़दूर। संक्रमण के प्रारंभिक चरण में न तो कोई चिंता व्यक्त की गई और न ही किसी प्रकार का निर्देश निर्गत किया गया। लेकिन २४ मार्च को एकाएक कुछ घंटों के बाद से ही संपूर्ण लौक डाउन का आदेश जारी कर दिया गया। यह नोटबंदी की तरह का ही अनपेक्षित आदेश था। हो सकता है कि प्रधानमंत्री को इस प्रकार का अनपेक्षित झटका देना मज़ेदार लगता हो, परंतु राजनीतिक विश्लेषकों की दृष्टि में यह अविचारित प्रशासनिक प्रदर्शन की ही झाँकी है। पूरे देश ने इस अप्रत्याशित झटके को जिस तरह झेला, वह वर्णनातीत है। समृद्ध समूह, जिनके घर खाद्यान्नों से भरे हैं और जिनकी जेबों में पर्याप्त पैसा है, केवल आमदनी के अभाव का शिकार हुआ। लेकिन सभी उत्पादन और व्यापारिक केंद्रों के एक ही साथ सर्वत्र बंद होने के कारण, उन प्रतिष्ठानों में काम करने वाले बेरोज़गार हो गए करोड़ों मज़दूरों के सम्मुख एकाएक आजीविका और जीवन का संकट एक ही साथ उपस्थित हो गया। अब उनके पास घर लौटने के सिवा और कोई चारा नहीं था और घर लटने के सारे साधन बंद कर दिए गए थे। उन्हें किंकर्तव्यविमूढ़ कर देने वाली यह एक महान आपदा थी। उनके लिए कोरोना से बचाव की अपेक्षा भुखमरी से बचाव करना ज़्यादा तात्कालिक और ज़रूरी काम हो गया और, सरकार की ओर से अब तक कोई आश्वासन नहीं मिलने के कारण, घर लौटने के सिवा कोई रास्ता नहीं बच रहा था। परिणामस्वरूप अपनी-अपनी झुग्गियों से घर लौटने के लिए बिलबिलाकर निकले हुए करोड़ों मज़दूर जब शहर की सड़कों पर आकर खड़े हो गए तो एक अजीब भयानक माहौल उत्पन्न हो गया। सिर पर आवश्यक कपड़े आदि की पोटली रखे और अपने बीबी-बच्चों का हाथ पकड़कर सैकड़ों किलोमीटर दूर अपने घर के सफ़र पर भूखे पेट और नंगे पैर निकले मज़दूरों के हज़ारों का हुजूम हृदय-द्रावक ही नहीं था, बल्कि देश के व्यवस्थापक की दृष्टि-संकीर्णता और परिस्थितियों की अदूरदर्शिता का भी उदाहरण बना। बाद में इन मज़दूरों के रहने-खाने और घर पहुँचाने की आधी-अधूरी व्यवस्था की भी गई। परंतु आज भी सड़कों पर घर लौटते हुए दर्जनों मज़दूर भीख माँगते हुए मिल रहे हैं। इस तबाही और तंगी से अलग बाहर कमाकर लाने के लिए भेजनेवाली कितनी माँओं की गोद उजड़ी और कितनी ललनाओं का सिंदूर पुँछ गया, इस पर संवेदना प्रकट करने वाला भी कोई नहीं है। उनके चीत्कार अब भी हवाओं में करुणा भर देते हैं।   इस महामारी की रोकथाम के लिए जाँच, उचित चिकित्सा और टीका निहायत ज़रूरी पक्ष है। इसका टीका अभी तक विकसित नहीं हो सका है और कब तक विकसित होगा, इसके बारे में पहले कुछ नहीं कहा जा सकता है। इसकी उचित दवा भी अभी तक नहीं खोजी जा सकी है। विभिन्न दवाइयों के द्वारा लाक्षणिक उपचार ही अभी तक किया जा रहा है। पूरे संसार में अभी तक एक ही पद्धति अपनाई जा रही है कि संक्रमित व्यक्ति की पहचान कर ली जाय और उसे क्वारंटाइन करके लाक्षणिक उपचार किया जाय। संक्रमित व्यक्ति की पहचान के लिए व्यापक पैमाने पर जाँच की ज़रूरत है। इसलिए यह आवश्यक है कि एक-एक व्यक्ति की जाँच कर ली जाय, जिससे संक्रमितों का पता चल जाय, जिससे उसे अलग करके संक्रमण का फैलाव रोका जाय। इस अत्यावश्यक उपाय के प्रति भी गंभीरता का अभाव दिखाई पड़ा। ३० जनवरी को, पहले संक्रमित व्यक्ति की पहचान होने से भारत में भी इस जीवाणु की धमक सुनाई पड़ी तो भी विदेशों से आने वालों की जाँच की कोई पुख़्ता व्यवस्था नहीं शुरू की जा सकी। जाँच के प्रति गंभीरता का आलम तो यह रहा कि WHO की मनाही के बावजूद ऊँची क़ीमतों पर PPE विदेशों को २४ मार्च तक निर्यात किए जाते रहे। बाद में भी जाँच को गंभीरता से नहीं लिया गया और यूरोपियन देशों के मुक़ाबले जाँच का प्रतिशत यहाँ बहुत ही कम रहा। जिस सस्ते रैपिड टेस्ट किट से जाँच की भी जा रही थी, उसकी रिपोर्ट हमेशा संदेहास्पद थी। और अब तो उसे भी बंद करने का समाचार आ गया है। दूसरी तरफ़ घर-घर जाकर जिस स्क्रीनिंग की चर्चा ज़ोर-शोर से की जा रही है, उसकी वास्तविकता है कि आशाकर्मी केवल यह पूछती हैं कि घर में कितने लोग हैं और किसी को बुखार या साँस में तकलीफ़ तो नहीं है? अर्थात् समाचारों में जो तत्परता और चिंता सुनाई-समझाई जाती है, वास्तविकता उसके उलट है कि आम लोग क़ुदरत की मर्ज़ी पर रामभरोसे हैं। जहाँ अस्पतालों के भीतर संक्रमित रोगियों से जूझ रहे चिकित्साकर्मियों, सड़कों पर और बाज़ारों में लौक डाउन को सफल बनाने के जद्दोजहद में लगे पुलिसकर्मियों और गलियों-सड़कों की सफ़ाई में लगे हुए सफ़ाईकर्मियों के लिए सुरक्षावस्त्र का इंतज़ाम नहीं किया जा सका है, वहाँ आम लोगों के लिए कितना कारगर इंतज़ाम किया गया होगा, यह स्वतः समझने का विषय है।   जिस डिस्टेंसिंग को कोरोना से बचाव का सबसे अहम हथियार बताया गया, कई धार्मिक समूह और संगठन, अपनी-अपनी धार्मिक जड़ता के कारण, उसकी धज्जियाँ उड़ाते दिखे। सामाजिक सुधार के रूप में विकसित हुआ धर्म कालांतर में किस प्रकार जड़ हो जाता है, इसके कई नमूने इस लौक डाउन की अवधि में देखने को मिले। लेकिन तबलीगियों की हरकत का, इस आपदा काल में भी, जिस तरह राजनीतिकरण किया गया, उसके लिए आनेवाले इतिहास का सिर शर्म से झुक जाएगा। मुख्य टीवी चैनल और अख़बार वालों ने दिन-रात तबलीगियों की करतूत की ख़बर चलाकर पहले तो यह साबित किया कि भारत में कोरोना तबलीगियों की देन है और फिर चाटकर फल बेचने, नर्स के साथ अश्लील व्यवहार करने, थूक फेंकने, पेशाब करके फल धोने आदि के विडीयो और मेसेज दिखा-दिखाकर, केवल तबलीगियों के प्रति नहीं, बल्कि पूरे मुस्लिम समुदाय के प्रति आम जनसमूह में घृणा और गहरे विद्वेष की जड़ें फैला दीं। सरकार और प्रशासन ने भी, बेरोक-टोक, घृणा की इस फ़सल को ख़ूब लहलहाने दिया। आज जब वे सारे विडीयो और ख़बरें फ़ेक साबित हो गई हैं तो भी किसी ने लौटकर इस कुकृत्य के प्रति खेद भी प्रकट नहीं किया है। लेकिन परिणाम इसका यह हुआ कि आम समाज में मुसलमानों को घृणा की दृष्टि से देखा जाने लगा और दूसरे लोग जिस सामान को दस रुपए में बेच पाते थे, उसे उन्हें पाँच रुपए में बेचने के लिए मजबूर होना पड़ा।                 सामाजिक क्रांति एवं बदलाव का द्योतक हिंदी समाचार पत्र            आज पत्रकारिता पूंजी और सत्ता के गठजोड़ की गुलाम बनकर चैनलों की नृत्यशाला में चटोरे पत्रकारों के तबले की थाप पर थिरक रही है। उसमें न तो अपने पूर्वजों का गौरव-ब...    कोरोना से बचाव के नाम पर आनन-फ़ानन में जिस तरह पीएम केयर्स फ़ंड की स्थापना, उसमें उद्योगपतियों और  फ़िल्मी अभिनेताओं के द्वारा बड़े पैमाने पर दान किया जाना भी निगाह को प्रश्नवाचक बनाता है। आज तक किसी सरकारी एजेंसी के द्वारा यह स्पष्ट नहीं किया गया कि प्रधानमंत्री राहत कोष के रहते इस केयर्स फ़ंड की स्थापना का उद्देश्य क्या है और यह पुराने कोष से किस प्रकार भिन्न है।   इस प्रकार कोरोना के विरुद्ध जिस युद्ध का संचालन हमारी व्यवस्था कर रही है, वह निहायत अपर्याप्त है। इस युद्ध में जिस प्रकार के उपायों को अमल में लाया जा रहा है, वे हानिकारक हैं। हाँ, इन सब उदासियों के बीच एक बात है कि बिहार में सहायता राशि पाने वाले लोगों के खातों में धड़ाधड़ पैसे आ रहे हैं। बिहार में चुनाव जो होना है! अर्थात जनता एक वोटर के सिवा और कुछ नहीं है!   अगले अंक में जारी …..  ","categories": ["home"],
        "tags": [],
        "url": "http://localhost:4000/home/janata-keval-ek-votar-hai/",
        "teaser":"http://localhost:4000/images/corona-people.webp"},{
        "title": "भारतीय किसान विद्रोह और ग्वाटेमाला की भूख",
        "excerpt":"दिल्ली के सिंघू बॉर्डर पर किसान केवल इसलिए नहीं आंदोलनरत हैं कि उनकी अस्मिता ख़तरे में है। अस्मिता तो ख़तरे में है ही। बल्कि वे इसलिए भी लड़ रहे हैं ताकि इस देश को भूख और तबाही से बचाया जा सके। इस तरह यह लड़ाई पुरे देश के लिए लड़ी जाने वाली लड़ाई है।   वर्ष 2020 के अगस्त में, जब पूरी दुनिया के साथ भारत भी कोरोना से होने वाली मौतों से सहमा हुआ था और कोरोना की पाबंदियों में कसमसा रहा था, उसी समय, जब यह देश शिक्षा, स्वास्थ्य, रोज़गार, सुरक्षा, मानवाधिकार के बचे-खुचे पैबंद को भी खोता जा रहा था, भारत की सरकार ने दो नए और एक पुराने कृषि क़ानून को संशोधित रूप में पेश कर पूरे देश में हड़कंप मचा दिया। जिस तरह मंगल पांडेय के व्यक्तिगत विद्रोह ने, देखते-ही-देखते, पूरे देश में अंग्रेजों के विरुद्ध क्रांति की ज्वाला भड़का दी, उसी प्रकार सितंबर में शुरू हुए पंजाब के किसानों के असंतोष की लहर नवंबर होते-होते पूरे देश में फैल गई और किसानों के विशाल जमघट ने तीनों क़ानून की वापसी की माँग करते हुए दिल्ली की सरहदों पर डेरा डाल दिया। भारत के इतिहास ने किसानों का इतना विशाल विद्रोह इसके पहले कभी नहीं देखा था।   शुरुआत से लेकर आज तक सरकार और उसके नुमाइंदे इस विद्रोह को कभी किसानों की नासमझी, कभी विपक्षी दलों की चाल, कभी ख़ालिस्तानी, कभी कम्युनिस्ट, कभी विदेशी फ़ंडिंग, कभी चीन और पाकिस्तान का षड्यंत्र, कभी दलालों की कारस्तानी बता-बताकर इस विद्रोह के तेवर को कुंठित करने का प्रयास करे रहे हैं, परंतु अपनी माँगों की बलिवेदी पर दर्जनों शहादतों के बावजूद यह विद्रोह केवल ज़िंदा ही नहीं है, बल्कि सत्ता के सिंहासन को हिला भी रहा है।         Source: Business Today   आख़िर क्यों शांतिप्रिय समझे जाने वाले किसानों को यह क़ानून ठंड और कोरोना से होने वाली मौतों से भी ज़्यादा भयानक लगता है? यह जानने के लिए पहले इस क़ानून के प्रमुख प्रावधानों को देखते हैं -   पहला क़ानून है - किसान उपज व्यापार एवं वाणिज्य (संवर्धन एवं सरलीकरण) अधिनियम 2020। यह विधेयक किसानों को कृषि उपज विपणन समिति (APMC) के बाहर कहीं भी अपनी उपज की बिक्री की छूट और एलेक्ट्रोनिक व्यापार की शुरुआत की व्यवस्था करता है। इसके साथ ही यह अधिनियम यह भी प्रलोभन देता है कि अब किसान कहीं भी उस जगह पर अपना उत्पाद बेच सकता है, जहाँ उसे सर्वाधिक क़ीमत मिलती हो। इसे ही व्यापार संवर्धन और सरलीकरण कहा गया है। इस विधेयक में कोरपोरेट्स बिना किसी तरह के पंजीकरण के और क़ानूनी दायरे में आए बिना किसानों की उपज की ख़रीद-बिक्री की खुली छूट दिए जाने के साथ ही एग्रिकल्चरल प्रोड्यूस मार्केट कमिटी (APMC) के स्वामित्व वाले अनाज की मंडियों को इसमें शामिल नहीं किया गया है। सरकार यह मुँह से भले ही कह रही हो कि क्रय-विक्रय की इस खुली छूट से कोरपोरेट्स के बीच अनाज ख़रीदने की आपसी प्रतिस्पर्धा के कारण किसानों को अधिक क़ीमत मिलेगी। परंतु किसान ही नहीं, दूसरे कृषि विशेषज्ञ भी मानते हैं कि इस तरह सरकार न्यूनतम समर्थन मूल्य की गारंटी से अपने हाथ खींचकर कंपनियों के खूनी पंजों में किसानों की गर्दन दे देना चाहती है।   दूसरा क़ानून है - किसान (सशक्तिकरण एवं संरक्षण) मूल्य आश्वासन अनुबंध एवं कृषि सेवाएँ अधिनियम। यह अधिनियम अनुबंध में तय की गई राशि पर कोंट्रेक्ट फ़ार्मिंग की इजाज़त देता है, जिससे कोई भी पूँजीपति या कंपनी किराए पर ज़मीन लेकर अधिकतम लाभ और निर्यातक मूल्य वाली फसलें उगाकर बेच सकेगा। किसान अपने पूरे दम से इस क़ानून का विरोध कर रहे हैं, क्योंकि उन्हें डर है कि इस तरह विशालकाय कंपनियों के जाल में फँसकर धीरे-धीरे अपनी ज़मीन पर से उनका मालिकाना हक़ ख़त्म हो जाएगा, ज़मीन को लेकर उनकी पहचान मिट जाएगी और विवाद होने की स्थिति में छोटे किसान बड़ी कंपनियों से टक्कर लेने की हालत में नहीं रहेंगे।   तीसरा क़ानून है - आवश्यक वस्तु (संशोधन) अधिनियम। खाद्यान्नों का भंडारण करके कृत्रिम अभाव उत्पन्न करने पर रोक लगाने वाले पहले से चले आ रहे क़ानून में संशोधन करके अब इस क़ानून के तहत अनाज,दाल, तिलहन, आलू, प्याज़ आदि खाद्य पदार्थों के असीमित भंडारण की छूट दे दी गई है। अब निजी निवेशकर्ताओं को सरकार को सूचित करने की ज़रूरत नहीं है कि वे कितना अनाज जमा किए हुए हैं और कहाँ जमा किए हुए हैं। केवल किसानों के ही नहीं, बल्कि तमाम बुद्धिजीवियों के माथे पर यह क़ानून शिकन ला देता है कि बड़े पूँजीपति उपज के समय फसल को औने-पौने दाम में ख़रीदकर जमा करेंगे, जैसा कि व्यापार का चरित्र होता है और कृत्रिम अभाव उत्पन्न करके फिर महँगे दामों पर उसे बेचेंगे और इस तरह देश में महंगाई के कारण भूखमरी की नई पटकथा लिखी जाने लगेगी।   इस तरह पहला क़ानून ऐसा है, जैसे निरीह मेमने को शेरों के बाड़े में छोड़कर यह तर्क दिया जाय कि शेरों की आपसी प्रतिद्वंद्विता के कारण मेमना सुरक्षित रहेगा। दूसरा क़ानून पूरी ज़मीन को ही शेर का बाड़ा बना देता है और तीसरा क़ानून तो मेमनों से घास चरने का हक़ ही छीन लेता है।   कोंट्रेक्ट फ़ार्मिंग, जमाख़ोरी की आज़ादी और मुक्त विपणन की नव उदारवादी कृषि परिस्थितियों से भारत का पाला पहली बार पड़ने जा रहा है। इसलिए इसके पास इसके दुष्परिणामों का उदाहरण नहीं है। परंतु जिन देशों ने खेती को कंपनियों के हवाले किया है, उनके उदाहरण से सीख लेनी चाहिए।   मध्य अमेरिका का छोटा-सा देश ग्वाटेमाला ऐसा ही है, जिसके बारे में जुलाई, 2020 में प्रकाशित औक्सफ़ेम की रिपोर्ट दिल दहला देने वाली है। ग्वाटेमाला में पारंपरिक रूप से मुख्यतः मक्का और फिर बीन और चावल की खेती होती थी, जिससे वहाँ के लोगों की भूख की आवश्यकता की पूर्ति होती थी। लेकिन 2004 के डोमिनिकल रिपब्लिक-सेंट्रल अमेरिका-यूनाइटेड स्टेट्स फ़्री ट्रेड एग्रीमेंट (DR CAFTA) के बाद वहाँ अमेरिकन कृषि कंपनियों ने किसानों की ज़मीन हथियाकर औद्योगिक और व्यावसायिक खेती की शुरुआत की। इसके बाद ग्वाटेमाला में भूख और बदहाली की काली छाया लगातार सघन होती गई है। 1980 के दशक में जहाँ खाद्यान्न की खपत का 98% घरेलू रूप से उत्पादित किया गया था, उस उत्पादन में अब 76% तक की गिरावट आ गई है। इस दुरभिसंधि के उपरांत ग्वाटेमाला में अमेरिकी आयात 90% तक बढ़ गया और 2004 में जहाँ मक्के का 649 मिट्रिक टन ही आयात करने की ज़रूरत पड़ी थी, 2019 आते-आते उस मक्के के आयात की ज़रूरत 1600 मिट्रिक टन हो गई। अर्थात इन निर्यातक फसलों की खेती के कारण खाद्यान्न फसलों का स्वावलंबन तो ख़त्म हो ही गया ऊपर से विदेशी आयात पर निर्भरता और व्यय बढ़ने लगा।   खाद्यान्न की उपलब्धता दुष्कर होने से भरपेट भोजन और पर्याप्त पोषण की संभावना भी कम हो जाती है। ग्वाटेमाला में भी यही हुआ। एक तो खाद्यान्न की कमी, ऊपर से कोविद 19 की मार ने मिलकर ग्वाटेमाला में भूखमरी के नए इतिहास को जन्म दिया। पहले से ही खाद्य असुरक्षा से घिरे 2.3 मिलियन लोगों में अगले चार महीनों में 80 लाख लोगों के और जुड़ने की संभावना पैदा कर दी। और, इसी तरह, पिछले साल की अपेक्षा, बच्चों के कुपोषण में भी 56.6% तक की वृद्धि हुई है। अर्थात खाद्यान्नों की कमी ने न केवल खर्च को बढ़ाया है, बल्कि कुपोषण और भूखमरी की नई इबारत भी लिखी है।   अपने व्यावसायिक चरित्र के अनुरूप इन कंपनियों ने खाद्यान्न के उत्पादन का व्यवस्थित रूप से विनाश करते हुए निर्यातोन्मुख कृषि मॉडल की स्थापना की। इसके लिए उन्होंने पाम ऑयल और गन्ने की खेती की। इसका यह परिणाम यह तो हुआ कि ग्वाटेमाला पाम ऑयल के निर्यात में दुनिया दूसरा सबसे बड़ा देश और चीनी के निर्यात में चौथा सबसे बड़ा देश बन गया, परंतु वहाँ का आम अवाम दाने-दाने को मुँहताज हो गया।         Source: Xploring India   जैसा कि हमेशा प्रलोभन दिया जाता है कि औद्योगीकरण से रोज़गार की वृद्धि होगी, वैसा ही मुंगेरीलाल का सपना वहाँ भी दिखाया गया। लेकिन उद्योगों में अब मानव-श्रम की नहीं, मशीनों और कृत्रिम बुद्धि की बड़ी भूमिका हो गई है। इसलिए अब उद्योगों से बेरोज़गारी ही बढ़ती है। वहाँ भी ऐसा ही हुआ और बड़ी संख्या में लोग जीविका-विहीन और अल्प आय वाले होकर रह गए। खाद्यान्नों की उपज का अभाव, आय की कमी और अनाजों की बढ़ती क़ीमत ने मिलकर ग्वाटेमाला के जनजीवन को अभाव और भूख के सागर में डुबो दिया।   बात केवल बढ़ती विपन्नता तक ही नहीं रुकी रही। रिपोर्ट बताती है कि वहाँ के लोग कहते हैं कि अब अपनी ज़मीन पर जाने के लिए भी कंपनी से अनुमति लेनी होती है और आने-जाने का हिसाब देना पड़ता है। कंपनियों ने सड़क के दोनों ओर पाम के पेड़ लगा दिए हैं और उन रास्तों पर जनसामान्य के चलने पर पाबंदी लगा दी है। अर्थात किसानों की ज़मीन को कंपनियाँ निजी ज़मीन की तरह इस्तेमाल कर रही हैं, लोग अपनी ही ज़मीन पर बेगाने हो गए हैं और चलने-फिरने की आज़ादी के मानवाधिकार से वंचित हो रहे हैं।   ज़मीन पर कंपनियों के क़ब्ज़े ने पर्यावरण को भी अपूरणीय क्षति पहुँचाई है। पाम की खेती के लिए 5500m3/ton पानी की ज़रूरत होती है, जो मक्के की खेती से पाँच गुना अधिक है। इससे वहाँ की जल पारिस्थितिकी का बड़ी तेज़ी से विघटन हो रहा है। इसके अतिरिक्त कारख़ानों के उत्सर्जन से वहाँ का पर्यावरण और पारिस्थितिक तंत्र भी प्रभावित हो रहा है।मई 2015 में पाम के तेल के सबसे बड़े उत्पादक कंपनी PEPSA के कारख़ाने से उर्वरक और तेल का अपशिष्ट बह गया और आसपास के क्षेत्रों में मैलाथियन को फैला दिया। इसके परिणामस्वरूप चार गंभीर प्रभाव पड़े। पहला यह कि रीओ ला पासियो नदी का 150 किलोमीटर क्षतिग्रस्त हो गया। दूसरा यह कि सैक्साचे नगरपालिका के 17 में से 13 समुदाय इससे प्रभावित हुए। तीसरा यह कि ज़हरीले फैलाव के कारण नदी की 23 प्रजातियों की मछलियाँ मर गईं। और चौथी यह कि है कि नदी की पारिस्थितिकी कभी ठीक नहीं हो सकने की संभावना।   ऐसा नहीं है कि वहाँ के लोगों ने इस बर्बादी को निरीहता से स्वीकार कर लिया है। लेकिन अदालती कार्रवाई में पीड़ित हार गए और सड़कों पर विरोध के बाद हिंसक कार्रवाई में मरने से बचे हुए लोग अदालती कार्रवाई के चक्कर में फँस गए।   आज ग्वाटेमाला सिसकियों में डूबा हुआ है। ग्वाटेमाला की सिसकियों से भारत को सीख लेनी चाहिए। ग्वाटेमाला में कंपनियों के हवाले किसानों की क़िस्मत को सौंप दिए जाने के बाद भूखमरी, बेरोज़गारी, मानवाधिकार के हनन और पर्यावरण की तबाही का जो दौर शुरू हो चुका है, तीनों कृषि क़ानूनों के लागू होने के बाद भारत में भी होगा। इसी संभावना से डरे हुए किसान विद्रोह पर उतारू हो गए हैं। इसलिए ये तीनों विध्वंसक कृषि क़ानून जल्द-से-जल्द वापस लिए जाने चाहिए।  ","categories": ["home"],
        "tags": ["Kisan andolan","farmers movement","gwatemala","krishi kanun","किसान आंदोलन","कृषि कानून","सिंघु बॉर्डर","कृषि कानून के परिणाम"],
        "url": "http://localhost:4000/home/bhaarateey-kisaan-vidroh-aur-gvaatemaala-kee-bhookh/",
        "teaser":"http://localhost:4000/images/As-Farmers-March-In-National-Capital-To-Protest-Traffic-Movement-Shut-At-Singhu-Tikri-Borders.jpg"},{
        "title": "राष्ट्रीय शिक्षा नीति 2020 : परिचय एवं समीक्षा (स्कूल शिक्षा)",
        "excerpt":"(नोट : परिचय के बीच-बीच में लाल इटालिक अक्षरों में समीक्षा दी गई है।)           इतिहास :        इसके पूर्व की राष्ट्रीय शिक्षा नीतियाँ : 1986 में, जिसे 1992 में संशोधित किया गया।     वर्तमान शिक्षा नीति की कवायद : 2015 में सरकार बनने के बाद सर्वप्रथम भूमि अधिग्रहण बिल और फिर उसके बाद राष्ट्रीय शिक्षा नीति का विमर्श पत्र। 2,50,000 ग्राम पंचायतों, 6, 600 ब्लॉक, 600 जिलों और 36 राज्यों में इस पर विमर्श का दावा। सर्वप्रथम मंत्रालय के द्वारा विमर्श पत्र, उसके बाद सुब्रह्मण्यम समिति, फिर कस्तूरीरंगन समिति और फिर अनेक कवायदों के बाद अंततोगत्वा पास।      शिक्षा नीति का परिचय :        29 जुलाई, 2020 को कैबिनेट के द्वारा पास।     अंग्रेजी में 66 और हिन्दी में 108 पेज।     चार भाग - (i) स्कूल शिक्षा, (ii) उच्चतर शिक्षा, (iii) अन्य केंद्रीय विचारणीय मुद्दे और (iv) क्रियान्वयन की रणनीति।     इन चार भागों में 27 अनुच्छेद।     भाग 1 में स्कूल शिक्षा के 8 अनुच्छेद - बाल्यावस्था शिक्षा, बुनियादी ज्ञान, ड्रॉप आउट, पाठ्यक्रम, शिक्षक, समावेशन, स्कूल कम्पलेक्स और मानक निर्धारण।      पिछली नीतियों के बारे में :    एनईपी 1986/92 “के अधूरे काम को इस नीति के द्वारा पूरा करने का प्रयास किया गया है।     (लेकिन वह अधूरा काम क्या है, इस बात का उल्लेख नहीं। यह मानते हुए कि “पिछली नीतियों का ज़ोर मुख्य रूप से शिक्षा तक पहुँच के मुद्दों पर था।“, केवल अंत में अनुच्छेद 23.7 में इंटरनेट के प्रभाव-आकलन की अक्षमता के रूप में एनईपी 1986/92 की चर्चा की गई है। तो क्या इस शिक्षा नीति में शिक्षा तक पहुँच का मुद्दा अब अर्थहीन है? क्या इंटरनेट तक पहुँच मात्र के लिए एक पूरी शिक्षा नीति लाये जाने की जरूरत है?)     मुफ्त और अनिवार्य शिक्षा अधिनियम 2009 को एक बड़ा कदम माना गया है और बाद के अनुच्छेद में 3 से 18 वर्ष तक के लिए इसका दायरा बढ़ाने की चर्चा की गई है। (परंतु इसके सशक्तिकरण और विस्तार के लिए कोई अनुशंसा नहीं दिखाई पड़ती है।)   इस नीति के कथित आधार सिद्धान्त :        बच्चे की क्षमता की स्वीकृति, पहचान और विकास का प्रयास।     बुनियादी साक्षारता और संख्याज्ञान।     विभिन्न विषयों, पाठ्यक्रमों, पाठ्येतर विषयों के बीच अंतर नहीं। बहुविषयक समग्र ज्ञान।     अवधारणात्मक समझ और तार्किक सोच।     नैतिकता, मानवीयता और संवैधानिक मूल्य।     बहु-भाषिकता।     सतत मूल्यांकन।     जीवन कौशल।     तकनीक का उपयोग।     सीखने की प्रक्रिया के केंद्र में शिक्षक।     स्वायत्तता, सुशासन और सशक्तिकरण।     उत्कृष्ट शोध।     भारतीय जड़ों और भारतीयता का गौरव बोध।     निजी और सामुदायिक भागीदारी को प्रोत्साहन।      भाग - 1 स्कूल शिक्षा            5+3+3+4 (5 = पूर्व प्राथमिक से कक्षा 2 तक, 3 = कक्षा 3 से 5 तक, 3 = कक्षा 6 से 8 तक और 4 = कक्षा 9 से 12 तक।) के रूप में संरचनात्मक बदलाव। (इस बदलाव के शिक्षाशास्त्रीय आधार की चर्चा नहीं।)       प्रारंभिक गुणवत्तापूर्ण सार्वभौम शिक्षा जल्द-से-जल्द 2030 तक (1.1) (अर्थात 10 साल और। शिक्षा की सार्वभौम पहुँच का मुद्दा अभी खत्म नहीं हुआ है।)        प्रारंभिक बाल्यावस्था देखभाल और शिक्षा (अनुच्छेद 1) :            2030 तक गुणवत्तापूर्ण ECCE.       ECCE की पहुँच बढ़ाना (1.4)।       अब बाल वाटिका (1.6)।       आंगनबाड़ी सेविकाओं का 6 महीना या 1 साल का ऑनलाइन प्रशिक्षण।         (बच्चों के आउटकम की बात नहीं कही गई है। दूसरे वर्कर का जिक्र किसी भी रूप में नहीं है। ऐसा लगता है कि आंगनबाड़ी और बालवाटिका की गुणवत्ता में अंतर होगा।)      बुनियादी साक्षरता और संख्याज्ञान :            विद्यालयों में सीखने की गंभीर समस्या (2.1)       2025 तक सार्वभौम साक्षरता का लक्ष्य (2.2)       शिक्षक-छात्र अनुपात 30:1 (पिछड़े समूहों में 25:1)       पियर ट्यूटरिंग, स्थानीय और गैर स्थानीय प्रशिक्षित वोलेंटियर्स। इनको बढ़ावा देने के लिए नवीन मॉडल स्थापित करने पर विचार (2.7) (अर्थात शिक्षक कम होंगे और इन वोलांटियर्स के बल पर ही शिक्षा का काम होगा।)       नाश्ता के साथ भोजन भी। लेकिन पका भोजन की व्यवस्था नहीं होने पर गुड, चना आदि का विकल्प (2.7)। (अर्थात मध्याह्न भोजन का अनौपचारिकरण)         ड्रॉपआउट :        ड्रॉपआउट रोकने के लिए दो उपाय - स्कूल का आकर्षण बढ़ाना (3.2) और निगरानी (3.3)     “स्कूली शिक्षा के दायरे को व्यापक बनाना होगा ताकि औपचारिक और अनौपचारिक शिक्षा के अंदर सीखने के विभिन्न रास्ते उपलब्ध हो सकें।“ (3.5)। (अर्थात शिक्षा के अनौपचारिक रास्ते भी खोले जाएँगे। यहाँ दूरस्थ और ऑनलाइन शिक्षा व्यवस्था की ओर इशारा है।)     कक्षा 3, 5 और 8 के लिए भी ओपेन स्कूल होगा (3.5)। (इससे वंचितों, गरीबों के बच्चों के लिए पढ़ाने का नहीं, बल्कि सर्टिफिकेट बाँटने का कोर्स चलाया जाएगा।)     सरकारी और निजी विद्यालयों के नियमों को हल्का किया जाएगा और उनसे फिलाइन्थ्रोपिक साझेदारी होगी (3.6)। (अर्थात विद्यालयों की स्थापना और संचालन में छूट और साझेदारी में पढ़ाई।)     अधिगम में सुधार के लिए स्वयंसेवकों, कर्मचारियों और शिक्षाविदों से सहयोग लिया जाना (3.7)। (अर्थात शैक्षिक कार्यों में दूसरे तत्वों के प्रवेश की अनुमति)      पाठ्यक्रम और शिक्षणशास्त्र :          5+3+3+4 का नया डिजाइन (4.1)। यह डिजाइन ‘बच्चों के संज्ञानात्मक विकास के अनुरूप’ होगा (4.3)। (कैसे? इसपर चर्चा नहीं है।)       शिक्षा का उद्देश्य केवल संज्ञानात्मक समझ न होकर चरित्र-निर्माण और कौशल से सुसज्जित करना है (4.4)। (अर्थात समझ का हिस्सा एक तिहाई है।)       पाठ्यक्रम और विषयवस्तु को कम करना (4.5), कहानी, खेल आदि आधारित अधिगम को बढ़ावा (4.6) और भारतीय कला और संस्कृति का शिक्षण में समावेश (4.6)। (शैक्षिक प्रक्रिया के अनौपचारिकरण के साथ ही सांप्रदायीकरण की संभावना। हिन्दू धर्म के किस्से और धार्मिक पुरुषों के कृत्य पढ़ाये जाने से हिन्दू धार्मिक राष्ट्र की अवधारणा को बल मिलेगा तथा अन्य प्रयासों और कृत्यों को, जैसे कि मुगल काल, ब्रिटिश काल और राष्ट्रीय आंदोलन का काल, भुला दिया जाएगा।)       कला, मानवकी, विज्ञान, अतिरिक्त या सह पाठ्यक्रमों में कोई विभेद नहीं (4.9)। (यह कैसे व्यावहारिक होगा?)       सेमेस्टर प्रणाली।      भाषा (4.11 से 4.22 तक) :          निजी और सार्वजनिक स्कूल में कक्षा 5 तक अनिवार्यत: मातृभाषा में शिक्षा, लेकिन द्विभाषी एप्रोच को प्रोत्साहित किया जाएगा (4.11)। (यही द्विभाषी एप्रोच निजी विद्यालयों में अंग्रेजी चलने देगा।)       त्रिभाषा फॉर्मूला, लेकिन लचीलापन। कम-से-कम दो भारतीय भाषाएँ (4.13)। द्विभाषी (मातृभाषा और अंग्रेजी में) पाठ्यपुस्तक (4.14)। संस्कृत एक विकल्प भाषा। (तो क्या फर्क हुआ? संस्कृत, हिन्दी, अंग्रेजी पहले भी थी।)       साइन भाषा में पाठ्यसामग्री।      कौशल शिक्षा का शिक्षाक्रमीय एकीकरण :          कक्षा 6 से कौशल विकास के रूप में बढ़ईगीरी, बिजली, बर्तन-निर्माण आदि की शिक्षा (4.26)। (अर्थात कम पारिश्रमिक वाले घरेलू काम-धंधों में ढकेलना)      प्राचीन भारत का ज्ञान :          प्राचीन भारत का ज्ञान, प्राचीन और आधुनिक भारत के प्रेरणादायक व्यक्तित्वों पर वीडियो (4.26)। (पौराणिक कथा-श्रुतियों को वास्तविक इतिहास के रूप में पेश करने से धार्मिक, सांस्कृतिक और राष्ट्रीय जड़ता बढ़ेगी और यह वैश्विक ज्ञान की स्वीकृति में बाधक होगा। प्रेरणादायी व्यक्तित्व कौन होंगे? उनके चयन का आधार संदेहास्पद है?)      पाठ्यचर्या और पाठ्यपुस्तकें :          राष्ट्रीय पाठ्यचर्या का नया रूप राज्य एवं अन्य हितधारक से परामर्श करके तैयार किया जाएगा (4.30)। “राज्य अपने स्वयं के पाठ्यक्रम (जो जहाँ तक संभव हो, एनसीईआरटी द्वारा तैयार एनसीएफ़एसई पर आधारित हो सकते हैं) तैयार करेंगे और पाठ्यपुस्तकों (जो जहाँ तक संभव हो, एनसीईआरटी पाठ्यपुस्तकों की सामग्री पर आधारित हो सकते हैं) को तैयार करेंगे।“ (4.32)। (ये हितधारक कौन हैं? राज्य से परामर्श करके तैयार लागू करने और राज्य द्वारा केंद्रीय पाठ्यक्रम का अनुसरण करने का अर्थ है कि वही पाठ्यक्रम राज्यों में भी लागू होगा। इस तरह संघीय अधिकारों और समवर्ती सूची का सीधा उल्लंघन है।)       पाठ्यपुस्तकों में पाठ्यवस्तु कम होगी (4.33)।      परीक्षा :          परीक्षा में बदलाव - नियमित रचनात्मक आकलन (4.34), प्रगति कार्ड बहुआयामी 360 डिग्री का (4.35), परीक्षा के वर्तमान तरीके से बहुत नुकसान और कोचिंग को बढ़ावा मिला (4.36), 10 और 12 के लिए बोर्ड परीक्षा जारी रहेगी (4.37), सेमेस्टर, मोडुलर बोर्ड परीक्षा (4.38), बहुविकल्पी के साथ वर्णनात्मक प्रश्न (4.38), 22-23 के सत्र से लागू (4.39) (प्रतियोगिता परीक्षाओं में बदलाव की बात नहीं है, जबकि सर्वाधिक लूट वहीं है।)       कक्षा 10 और 12 के अतिरिक्त कक्षा 3, 5 और 8 में भी उपयुक्त प्राधिकरण के द्वारा परीक्षा (4.40)। (इन परीक्षाओं में फेल करना है या नहीं, यह स्पष्ट नहीं है। लेकिन 4.37 में कहा गया है कि एक स्कूली वर्ष में दो बार परीक्षा होगी, एक मुख्य, दूसरा सुधार के लिए। इससे ज्ञात होता है कि इन परीक्षाओं में फेल करने का भी प्रावधान होगा। इसका यह भी अर्थ है कि बच्चे फेल करके व्यावसायिक शिक्षा की ओर धकेले जाएँगे।)       राष्ट्रीय मूल्यांकन केंद्र ‘परख’ होगा, जो परीक्षाओं के लिए मानक और दिशानिर्देश जारी करेगा (4.41)। (अर्थात परीक्षा की दृष्टि से भी केन्द्रीकरण)       राष्ट्रीय परीक्षा एजेंसी (NTA) होगी, जिसके माध्यम से महाविद्यालयों-विश्वविद्यालयों में नामांकन होगा (4.42)। (अर्थात नामांकन में भी केन्द्रीकरण)      डिजिटल शिक्षणशास्त्र : सभी घरों/स्कूलों में स्मार्ट फोन, टैबलेट और डिजिटल शिक्षणशास्त्र होगा (4.46)। (अर्थात फोन, टैब आदि बाँटे जाएँगे।)  शिक्षक : सम्मान को पुनर्जीवित किया जाएगा (5.1), आवास प्रदान किया जाएगा (5.2), अत्यधिक स्थानांतरण पर रोक होगी (5.3), B.Ed, TET आदि के बाद साक्षात्कार के आधार पर नियुक्ति होगी (5.4), पर्याप्त संख्या होगी (5.5), विषयवार नियुक्ति (5.7), दूसरे काम नहीं करेंगे (5.12), वर्ष में 50 घंटों के सीपीडी कार्यक्रम में हिस्सा लेंगे (5.15), उत्कृष्टता के आधार पर पदोन्नति (5.17) (जब विद्यालय ही कम हो जाएँगे (7.4) और पढ़ाने के नाम पर पीयर ट्यूटरिंग तथा वोलंटियर टीचिंग (2.7) को बढ़ावा दिया जाएगा तो शिक्षको के सम्मान आदि की बातें बेमानी हो जाती हैं।)   बी॰ एड॰ : 4 वर्षीय एकीकृत, पहले से स्नातक के लिए 2 वर्ष और बहुविषयक स्नातक या स्नातकोत्तर के लिए 1 वर्ष का। दूरस्थ माध्यम से भी (5.23)।   शिक्षा में समावेशन :           अनुसूचित जाति, जनजाति, दिव्याङ्ग एवं बच्चियों की शिक्षा पर चिंता व्यक्त करते हुए नकद, साइकल, छात्रावास आदि की व्यवस्था के साथ ही मुक्त विद्यालयी शिक्षा, सहपाठी शिक्षण, तकनीक आधारित शिक्षण की व्यवस्था (6.5)। (अर्थात उन्हें शिक्षा की मुख्यधारा में शामिल करने की चिंता नहीं होगी।)       3 वर्ष की आयु से ग्रेड 12 तक नि:शुल्क एवं अनिवार्य शिक्षा (8.8)। (शिक्षा अधिकार के दायरे को बढ़ाने की चर्चा।)       स्कूल कम्पलेक्स (अनुच्छेद 7) :          28% प्राथमिक स्कूल और 14.8% उच्चतर प्राथमिक स्कूल में 30 से कम छात्र। 2016-17 में 1,08,017 एकल स्कूल थे (7.1)। इनमें संसाधन उपलब्ध कराना ‘व्यावहारिक नहीं (7.2)। इससे शिक्षण-प्रक्रिया पर नकारात्मक प्रभाव (7.3)। इसलिए विद्यालयों का समेकन ही उपयुक्त उपाय (7.4)। 2025 तक स्कूलों का समूह बनाया जाएगा (7.5), जहाँ सारी सुविधा होगी। इस परिसर में 5 से 10 किलोमीटर के आंगनबाड़ी एवं अन्य छोटे स्कूल समाहित होंगे (7.6)। यह 12वीं तक होगा और अर्ध स्वायत्त इकाई होगा (7.8)। (विद्यालय बंद करने की नीति। अब पंचायत स्तर पर नहीं, ब्लॉक स्तर पर हाई स्कूल होंगे।)       निजी और सरकारी विद्यालयों को संबद्ध किया जाएगा (7.10)। (यह किस तरह होगा, यह स्पष्ट नहीं है, लेकिन निजी व्यवस्था सार्वजनिक व्यवस्था को तोड़ती है।)       2025 तक विद्यालयों की संख्या को समुचित रूप दिया जाएगा (7.5)। (विद्यालयों की बंदी की नीति।)       क्लस्टर में सामाजिक कार्यकर्ता, सलाहकार की सलाह ली जाएगी (7.7) (अर्थात शिक्षा में गैर सरकारी लोगों के प्रवेश की नीतिगत स्वीकृति।)       क्लस्टर अर्ध स्वायत्त होंगे (7.8)।       राज्य/जिले में बालभवन (7.11)।       स्कूल सामाजिक चेतना का केंद्र (7.12)। (अर्थात स्कूल में अब नाटक, अष्टयाम, यज्ञ आदि भी आयोजित हो सकेंगे।)      स्कूली शिक्षा के लिए मानक निर्धारण और प्रमाणन (अनुच्छेद 8) : निजी और सार्वजनिक विद्यालयों के नियामक दृष्टिकोण में विषमता है (8.3)। निजी परोपकारी स्कूलों को भी महत्वपूर्ण और फायदेमंद भूमिका निभाने के लिए प्रोत्साहित किया जाना चाहिए (8.4)। शिक्षा विभाग निगरानी और नीति-निर्धारण करेगा, विनियमन में शामिल नहीं होगा। छात्रों द्वारा फीडबैक लिया जाएगा (8.5)। केंद्र द्वारा वित्त पोषित, नियंत्रित और निजी विद्यालयों को छोड़कर निजी और सार्वजनिक विद्यालय अपनी सूचना पारदर्शी रूप से उपलब्ध कराएंगे, “ताकि यह सुनिश्चित किया जा सके कि सार्वजनिक हित वाले निजी स्कूलों को प्रोत्साहित किया जाय और किसी प्रकार की बाधा उत्पन्न न हो। गुणवत्तापूर्ण शिक्षा के लिए निजी परोपकारी प्रयासों को प्रोत्साहित किया जाएगा।“ (8.7) (अर्थात अब नीति के तहत निजी विद्यालयों को प्रोत्साहित किया जाएगा और उन पर लगाए गए प्रतिबंधों में ढील दी जाएगी।)      निहितार्थों पर समीक्षात्मक दृष्टिपात :   इसे देखने का हमारा पोजीशन क्या है? हम कहाँ पर और किस पक्ष में खड़े हैं, इससे नजरिया बदल जाता है। हम सत्ता के भागीदार हैं या कोई एप बनाने वाली कंपनी हैं या आमजन के लाभ-हानि की दृष्टि से देखते है, यही तय करेगा कि हम इस नीति में क्या पाते हैं। ……. यह समीक्षा जनता और संवैधानिक प्रावधानों के पाले में खड़े होकर की जा रही है।      यह कैबिनेट द्वारा स्वीकृत है, संसद द्वारा नहीं। अर्थात एक पार्टी की शिक्षा नीति है।   सुंदर शब्दों - पूर्ण मानव क्षमता प्राप्त करना, न्यायपूर्ण समाज, राष्ट्रीय विकास, वैज्ञानिक उन्नति, राष्ट्रीय एकीकरण, भारत की महान संस्कृति, अंतर्राष्ट्रीय प्रतिस्पर्धा आदि सुंदर और मोहक शब्दों की भरमार।   ऑनलाइन, डिजिटलाइजेशन और दूरस्थ शिक्षा, वह भी कक्षा 3 से ही, पूरी शिक्षा-व्यवस्था को अनौपचारिक बनाकर रख देगा।   विषयों का घालमेल, कि नीचे की कक्षाओं में फुटबाल खेलना सीखने वाला छात्र स्नातक में भौतिकी ले सकता है, शैक्षिक अराजकता उत्पन्न कर देगा।   स्कूल कम्पलेक्स के नाम पर विदयालयों को बंद करने की नीतिगत स्वीकृति दी गई है।   भारतीय संस्कृति, पौराणिक कथाएँ, संस्कृत, प्राचीन महानता आदि के बारंबार गुणगान से शिक्षा के संप्रदायीकरण की दुर्गंध आती है। मध्यकालीन भारत, ब्रिटिश भारत और स्वतन्त्रता के संघर्ष का उल्लेख नहीं है। इससे खंडित इतिहास की प्रस्तुति होगी। भाषा की दृष्टि से संस्कृत साहित्य के अतिरिक्त उर्दू, पालि, प्राकृत, अपभ्रंश, तमिल, कन्नड आदि भाषाओं के विपुल और महान साहित्य के गौरव का उल्लेख नहीं है। आरएसएस की संस्था भारतीय शिक्षा मण्डल के केजी सुरेश और शिक्षा संस्कृति उत्थान न्यास के महासचिव ने भी स्वीकार किया है कि इसमें 60-70% बातें उनकी सिफ़ारिशों के मुताबिक हैं, यहाँ तक कि विभाग का नाम शिक्षा विभाग करने में भी उनकी सिफ़ारिश थी। इन संगठनों के साथ जावाडेकर की अनेक गुप्त बैठकों के साथ प्रधानमंत्री और निशंक की बैठकों के भी प्रमाण हैं।   कौशल शिक्षा के नाम पर कक्षा 6 से ही घरेलू काम-धंधों के सस्ते पारिश्रमिक वाले प्रशिक्षण गरीब बच्चों को दिये जाएँगे।   कक्षा 3, 5, 8, 10 और 12 में परीक्षा के अनेक अवरोध बनाने से बच्चों का निष्कासन बढ़ेगा। यह शिक्षा अधिकार का उल्लंघन होगा।   स्कूल से लेकर कॉलेज तक राष्ट्रीय मूल्यांकन केंद्र, राष्ट्रीय परीक्षा एजेंसी, इंडियन एडुकेशन सर्विस, राष्ट्रीय शोध प्रतिष्ठान, नेशनल हायर एडुकेशन रेगुलेटरी अथॉरिटी, नेशनल टेस्टिंग एजेंसी, केंद्रीकृत नामांकन आदि से शिक्षा के समवर्ती सूची के संवैधानिक व्यवस्था का उल्लंघन होगा और संघीय ढाँचा कमजोर होगा।   उच्च शिक्षा में भी 3000 से कम नामांकन वाले महाविद्यालयों को बंद किया जाएगा, जिससे शिक्षा तक पहुँच घटेगी।   निजी महाविद्यालयों-विश्वविद्यालयों को भी प्रोत्साहित किया जाएगा, धन उपलब्ध कराया जाएगा। परिणामत: सरकारी संस्थाएँ ध्वस्त हो जाएँगी।   अच्छे संस्थानों को अधिक अनुदान और कमजोर को कम अनुदान देना वैसा ही है, जैसे बीमार बच्चे को कम खाना देना।   विदेशी संस्थाओं को प्रवेश का अवसर देने से देशी संस्थाएँ देशी मोबाइल कंपनियों की तरह ध्वस्त हो जाएंगी।   आरक्षण का जिक्र नहीं है। शिक्षा का अधिकार का यथोचित उल्लेख नहीं है। दूरस्थ और ऑनलाइन शिक्षा की बेतरह वकालत किया जाना समानतापूर्वक गुणवत्तापूर्ण नि:शुल्क और अनिवार्य शिक्षा के संवैधानिक अधिकार का हनन है।   निष्कर्षत: यह शिक्षा नीति अनौपचारिकता, सांप्रदायिकता, केन्द्रीयता और निजीकरण की बढ़ोत्तरी के चार पायों पर खड़ी है। इन पायों को ही मजबूत करने का निहितार्थ इस शिक्षा नीति में छिपा हुआ है।  ","categories": ["home"],
        "tags": ["New education policy 2020","indian education policy","नई शिक्षा नीति 2020","education"],
        "url": "http://localhost:4000/home/raashtreey-shiksha-neeti-2020-parichay-evan-sameeksha-skool-shiksha/",
        "teaser":"http://localhost:4000/images/rte.png"},{
        "title": "बुझता हुआ चिराग है संविधान की प्रस्तावना",
        "excerpt":"        जिस उदात्त सोच के साथ इस देश की संवैधानिक बुनियाद रखी गई थी, समय बीतने के साथ ही लगातार वह जर्जर होती गई। और, अब तो यकीन करना भी मुश्किल है कि यह वही देश है, स्वतन्त्रता के संघर्ष से निकले हुए तप:पूतों ने जिसका प्रस्ताव पास किया था। \t   नब्बे वर्षों के अनवरत संघर्ष और अनगिनत शहादतों के बाद जब आजादी के ऐलान का वक्त आया तो बड़ी मुश्किल से मिलने वाले इस ‘स्व’राज को एक ऐसे कायदे की जरूरत पड़ी, जिसे अपना कहा जा सके और जिस कायदे की कश्ती पर वह तमाम अवाम सवार हो सके, जो इस आजादी के जद्दोजहद में अपनी कुर्बानियाँ देते रहे और लालसा भरी निगाहों से अपनी बेहतरी की बाट जोह रहे थे। उन्हीं कुर्बानियों के उद्देश्यों को प्राप्त करने के लिए, उदास आँखों की आकांक्षाओं को साकार करने के लिए और इसके साथ ही सामाजिक, सांस्कृतिक और क्षेत्रीय विविधताओं से भरे इस देश को एकसूत्रित रखने के लिए संविधान सभा के 299 लोगों ने मिलकर 2 साल, 11 महीने और 18 दिनों में दुनिया के सबसे विशाल लोकतन्त्र के लिए दुनिया का सबसे विशाल संविधान तैयार किया।   इसी संविधान सभा में 13 दिसंबर, 1946 को पंडित जवाहरलाल नेहरू ने संविधान का उद्देश्य प्रस्ताव पेश किया था, जिसे 22 जनवरी, 1947 को अपना लिया गया। यह प्रस्तावना इस नवोदित हो रहे राष्ट्र की महत्वपूर्ण विशेषताओं को परिभाषित करने के साथ ही इसके सामाजिक-राजनीतिक उद्देश्यों को भी स्पष्ट करता है। बाद में 1976 में 42वें संशोधन के द्वारा इसमें समाजवाद, पंथ निरपेक्ष और अखंडता शब्द को जोड़कर इसे और भी समृद्ध किया गया। सर्वोच्च न्यायालय ने भारतीय जीवन बीमा निगम एवं अन्य बनाम कंज्यूमर एजुकेशन और रिसर्च एवं अन्य 1995 SCC (5) 482 के मामले में तथा केशवानंद भारती बनाम केरल राज्य AIR 1973 SC 1461 के मामले में प्रस्तावना को संविधान का अभिन्न हिस्सा माना है।   इस प्रस्तावना में सत्ता का स्रोत जनता को माना गया अर्थात लोकप्रभुता को स्वीकृत किया गया। सत्ता का स्वरूप संपूर्ण प्रभुत्व संपन्न, समाजवादी, पंथनिरपेक्ष, लोकतान्त्रिक और गणराज्य निर्धारित किया गया। और, सत्ता का उद्देश्य न्याय, स्वतन्त्रता, समानता, गरिमा, एकता, अखंडता और बंधुत्व को माना गया।   लेकिन जिस उदात्त सोच के साथ इस देश की संवैधानिक बुनियाद रखी गई थी, समय बीतने के साथ ही लगातार वह जर्जर होती गई। और, अब तो यकीन करना भी मुश्किल है कि यह वही देश है, स्वतन्त्रता के संघर्ष से निकले हुए तप:पूतों ने जिसका प्रस्ताव पास किया था।   संविधान के आश्वासनों को उदात्त बनाने वाले ‘समाजवाद’ और ‘पंथ निरपेक्ष’ शब्द अवधारणा में में तो आकर्षक लगते हैं, लेकिन इस आजाद देश के इन 70 वर्षों की यात्रा में इन शब्दों का अभिप्राय किसी कुहेलिका में आच्छन्न हो गया है। जिस देश के महज 10 प्रतिशत अमीरों के पास देश की 77 प्रतिशत से ज्यादा संपत्ति संकेंद्रित हो गई हो और 60 प्रतिशत लोग 5 प्रतिशत से भी कम संपत्ति में गुजारा करने को विवश हों (ओक्सफेम की रिपोर्ट), उसमें समाजवाद का आश्वासन चिढ़ उत्पन्न करने वाला शब्द बनकर रह गया है। जिस देश में राज्य प्रायोजित धार्मिक स्थलों का निर्माण हो रहा हो, राज्य प्रायोजित धार्मिक कृत्यों का आयोजन हो रहा हो और धार्मिक आधार पर नागरिकता तय की जा रही हो, वहाँ ‘पंथ निरपेक्ष’ शब्द का बने रहना माखौल के सिवा और कुछ नहीं है। अर्थात ये शब्द भले ही अब तक बने हुए हों, लेकिन सत्ता उन शब्दों की रक्षा के प्रति बेपरवाह ही नहीं, बल्कि उन शब्दों के अभिप्राय के प्रति भी हिंसक हो गया है।   ‘लोकतान्त्रिक गणराज्य’ की अवधारणा का प्लास्टर भी धीरे-धीरे झड़ता जा रहा है। आर. सी. पौड्याल एवं अन्य बनाम भारत संघ एवं अन्य 1993 SCR (1) 891 के मामले में कहा गया है, हमारे संविधान में, लोकतंत्रात्मक-गणराज्य का अर्थ है, ‘लोगों की शक्तियाँ।’ इसका संबंध, लोगों द्वारा शक्ति के वास्तविक, सक्रिय और प्रभावी अभ्यास से है। मोहन लाल त्रिपाठी बनाम डिस्ट्रिक्ट मजिस्ट्रेट 1992 SCR (3) 338 के मामले में भीं यही कहा गया है। लेकिन लोगों की शक्ति के अभ्यास की यह कैसी व्यवस्था है, जिसमें 30-35 प्रतिशत समर्थन से कोई दल सत्ता प्राप्त कर लेता है और 60-70 प्रतिशत के बहुमत की न तो कोई चिंता होती है और न ही कोई पूछ। इस संकल्प का कभी यह अर्थ रहा होगा कि कोई भी सामाजिक समूह अपने हितों की रक्षा और सुरक्षा के लिए अपनी आवाज उठा सकेगा और सत्ता उसकी आवाज सुनने को बाध्य होगी। लेकिन जिन आम लोगों के बल पर इस लोकतन्त्र का इकबाल दीप्त है, आज वह और उसकी इच्छाएं-जरूरतें सत्ता की चिंता का विषय नहीं है। श्रम क़ानूनों में संशोधन से लेकर नई शिक्षा नीति, नागरिकता संशोधन कानून, कृषि कानून - सबमें आम अवाम की उपेक्षा और प्रताड़ना के तत्व स्पष्ट रूप से दिखाई पड़ते हैं।   इस तरह सत्ता के संवैधानिक स्वरूप की दीवारों की ईंटें खिसकती हुई दिखाई पड़ती हैं।   इस लोकतान्त्रिक सत्ता का उद्देश्य न्याय, स्वतन्त्रता, समानता, गरिमा, एकता, अखंडता और बंधुत्व को माना गया। न्याय, जिसकी हिफाजात की जिम्मेवारी न्यायालय को दी गई थी, आज वह न्यायायिक प्रणाली ही रह-रहकर खुद बड़े-से प्रश्नवाचक के कठघरे में खड़ी दिखती है। इस संवैधानिक व्यवस्था को गत्वर बनाने वाले विचार, अभिव्यक्ति, धर्म, उपासना आदि की स्वतन्त्रता के अश्व अब अपने पैरों की ताकत खो चुके हैं। आज, जिसकी आवाज में थोड़ा-सा भी दम है, यदि बोलने की कोशिश करता है तो बात-बेबात के देशद्रोही घोषित करके काली दीवारों के भीतर कर दिया जाना ही अभिव्यक्ति की स्वतन्त्रता की नियति हो आई है। जब धर्म विशेष को राजकीय स्वरूप में अपना लिया जाता है तो दूसरे धर्मों के लोगों के खाने-पीने, रहने-जीने पर भी पाबंदियों का पहरा बैठा दिया जाता है। यही कारण है कि किसी धर्म-विशेष के आदमी के लिंचिंग के मामले में लिंचिंग करने वालों कि जमानत होने पर न्याय-कक्ष में उन्माद से भरे धार्मिक नारे लगाए जाते हैं और न्यायमूर्ति मूर्तिवत देखते रहते हैं। इसी तरह जातीय और सांप्रदायिक विद्वेष के पैने तीरों से वह बंधुता, जो राष्ट्र की एकता और अखंडता को सुनिश्चित करती है, आज सड़कों पर लहूलुहान पड़ी हुई है।   इस तरह इस देश की रचना में जिन सैद्धान्तिक संकल्पों की बुनियाद रखी गई थी, वह बुनियाद ही अब हिलती हुई दिखाई पड़ती है। लगता है कि संविधान के शिल्पकारों ने बड़े जतन से जो चिराग जलाया था, उसकी रोशनी अब खत्म हो गई है।  ","categories": ["home"],
        "tags": ["Constitution","preamble","indian constitution","संविधान","भारतीय संविधान","संविधान की प्रस्तावना"],
        "url": "http://localhost:4000/home/bujhata-hua-chiraag-hai-sanvidhaan-kee-prastaavana/",
        "teaser":"http://localhost:4000/images/sanvidhan_ki_prasthavna.JPG"},{
        "title": "इलाज",
        "excerpt":"          गाँव से आए भोले-भाले माधो को अस्पताल में अपने-आप विकसित हो गए इस व्यवसाय-तंत्र का तो पता ही नहीं था। जाँच कराने में सहायता करने वाले जिस लड़के को, दवा की दूकान दिखाने वाले जिस सज्जन को और डॉक्टर का पता बतानेवाले जिस आदमी को वह देवदूत समझ रहा था, वास्तव में वे सारे अपने-अपने धंधे के एजेंट थे, जो अस्पताल के परिसर में ही दिन भर घूम-घूमकर भोले-भाले मरीजो को बहला-फुसलाकर ले जाने का धंधा करते थे, जिसके लिए उन्हें कमीशन मिलता था। अस्पताल की निःशुल्क व्यवस्था के समानांतर विकसित यह कमीशन-तंत्र प्रशासन की ऐच्छिक अनदेखी के कारण खूब फल-फूल रहा था। माधो-जैसे लोग ही उनके लक्ष्य होते थे, जो आसानी से उनके जाल में फँसते भी थे और ऊपर से उन्हें दुआएँ भी देते थे।       सोकर उठते ही माँ ने कहा - ‘जा रे माधो, कंपाउंडर साहब को बुला ला। तुम्हारे बाबूजी रात भर कराहते रहे हैं। पता नहीं क्या हो गया है कि इतनी सुई-दवा होने पर भी दर्द नहीं जा रहा है।’   हड़बड़ाया हुआ माधव बाबूजी के कमरे में गया। देखा कि बाबूजी खटिया पर पड़े-पड़े दर्द को परास्त कर देने की कोशिश में ऐंठ रहे हैं। उनकी आँखों के कोने भींग रहे थे, जैसे दर्द से लड़ाई में अब पराजित हो रहे हों। माधव वहीं पर उनकी बगल में बैठ गया और सिर सहलाते हुए पूछा, ‘क्या हुआ बाबूजी? बहुत दर्द हो रहा है?’ ‘हाँ रे, अब बर्दाश्त नहीं होता।‘ - दाँतों को भींचते हुए बाबूजी ने किसी तरह कहा। ‘तुरंत हम कंपाउंडर साहब को बुलाकर लाते हैं’, यह कहते हुए माधव तीर की तरह कमरे से निकाल गया।   बाबूजी हमेशा से ऐसे ही नहीं थे। पहले कितने हट्टे-कट्टे थे! पेड़ काटना, लकड़ी चीरना, कुदाल चलाना, बोझ उठाना आदि जितने भी भारी काम हुआ करते थे, रामधनी को ही खोजा जाता था। लेकिन अब कैसी हालत हो गयी है उनकी! हाथ-पाँव निस्पंद और बेजान होते जा रहे हैं और दर्द से कराहना-चीखना सुना नहीं जाता। माँ दिन-रात उनकी सेवा में लगी रहती है। दिन भर में कई-कई बार पानी गरम करके सेंकती है, गरम तेल में लहसुन मिलाकर मालिश करती है, लेकिन पता नहीं क्या हो गया है कि बदन रोज-रोज सुन्न होता ही जा रहा है। शुरु-शुरु में चलने में पैर लड़खड़ा जाते थे, बोलते थे कि लोटा उठाने में उँगलियाँ कमजोर महसूस होती हैं। उसी समय गाँव के कंपाउंडर साहब से दिखवाया था। एक महिना से ज्यादा हो गया, लेकिन बीमारी घटने के बजाय बढ़ती ही जा रही है। नजदीक में कोई दूसरा डॉक्टर तो है भी नहीं, जिससे दिखवाया जाय। लेकिन आज कंपाउंडर साहब से पूछ ही लूँगा कि उनसे ठीक होगा कि नहीं। नहीं तो शहर में किसी अच्छे डॉक्टर के पास ले जाऊँगा। ….. तेजी से साइकल चलाते हुए माधव सोचता जा रहा था।   कंपाउंडर एक महीने से रामधनी पर अपने चिकित्सा-ज्ञान का प्रयोग कर रहा था। अपने चिकित्सा-संरक्षण में वह हजारों रुपये खर्च करवा चुका था। लेकिन रामधनी की हालत रोज-रोज खराब ही होती जा रही थी। इस बार आकार उसने रामधनी को सिर से पाँव तक देखा, आँख की पुतलियाँ उठाईं, हाथ और पैर हिलाकर देखा और गंभीर होकर बोला - ‘देखो माधो, ये यहाँ ठीक नहीं होंगे। इनको शहर के डॉक्टर के पास ले जाओ।‘ उसने अपने परिचय के एक डॉक्टर का नाम बताते हुए पूरा ब्योरा समझाया - ‘‘सुबह-शाम क्लिनिक में बैठते हैं। मेरा नाम कह देना तो ठीक से देख देंगे।’’ और, उसने डॉक्टर के यहाँ पहुँचने का पूरा रास्ता बता दिया।   कंपाउंडर के बताए के अनुसार बाबूजी को रिक्शा पर लादकर माधो सवेरे ही डॉक्टर साहब के यहाँ पहुँच गया। बीमारी बताने के साथ ही जब उसने यह भी बताया कि बाबूजी पहले कम्पाउन्डर साहब की दवा खा रहे थे और उन्होंने ही उसे यहाँ भेजा है तो डॉक्टर साहब हल्के से मुस्कराये। हाथ-पैर हिलाकर तथा छाती-तलवा आदि को ठोककर देखने के बाद उन्होंने पुर्जा थमाते हुए कहा - ‘‘ ये जाँच करवा लो, फिर देखते हैं कि क्या बीमारी है।’’ कई सारी जाँच थी - खून की, पेशाब की, पैखाने की, नस की, एक्स रे, अल्ट्रासाउन्ड आदि-आदि। कंपाउंडर ने पुर्जा लेकर कौन जाँच कहाँ करवानी है, इसके कई सारे पुर्जे डॉक्टर के पुर्जे के नीचे ही नत्थी कर दिये और कहा कि शाम तक रिपोर्ट लेकर आओ और दवा लिखवा लेना।   इसी बातचीत में माधव को पता चला कि उसके गाँव का कंपाउंडर भी पहले इसी डॉक्टर के यहाँ कंपाउंडर था और अपने संपर्क में आने वाले सारे रोगियों को इसी डॉक्टर के पास भेजता है। महीने में एक बार वह आता भी है डॉक्टर से मिलने। माधव को इस बात से तसल्ली हुई कि उसके कंपाउंडर ने उसे अपने डॉक्टर के पास भेजा है। डॉक्टर ने जरूर उसके बाबूजी को खास ध्यान देकर देखा होगा।   सारी जाँच अलग-अलग जगहों पर होनी थी। माधो रिक्शा पर बाबूजी को लादकर पहले तो सारी जगहों पर जाँच करवाता फिरा। फिर उन्हें क्लिनिक में ही अकेला छोड़कर इतनी मेहनत तथा खर्च से करवायी गयी जाँच की रिपोर्ट लेने के लिए निकला। जेठ की आग-बबूला धूप में भटकते-भटकते उसकी चोटी का पसीना एड़ी होकर बह रहा था। कितनी बार पानी पीने के बाद भी ओठों की पपड़ियाँ उखड़ने लगीं। बहुत अधिक थक जाने पर वह किसी मकान की छाया में कुछ देर सुस्ता लेता था, फिर हिम्मत जुटाकर संजीवनी रूपी रिपोर्ट को लाने के लिए आगे बढ़ता था। और, शाम तक सारी रिपोर्ट जमा कर वह डॉक्टर के पास इस तरह पहुँचा मानो बाबूजी के ठीक होने की परीक्षा में वह उत्तीर्ण हो गया है। डॉक्टर ने सारी रिपोर्ट्स देखी, दवा लिखी, कम्पाउन्डर ने दवा की दूकान बतायी, दवा खाने की विधि समझायी और पन्द्रह दिनों के बाद फिर आने को कहा।   पंद्रह दिनों तक वह रोज इस उम्मीद में सोता था कि सुबह में बाबूजी भला-चंगा मिलेंगे। लेकिन ऐसा कुछ नहीं हुआ। पन्द्रह दिनों के बाद वह फिर बाबूजी को लेकर डॉक्टर के पास पहुँचा तो दिखाने के लिए नाम लिखाते समय कम्पाउन्डर ने फिर से फीस माँगी तो उसने एतराज जताया कि अभी तो महीना भी नहीं लगा है और इनको फायदा भी कुछ नहीं हुआ है, फिर फीस किस चीज की? तो कम्पाउन्डर ने उसे समझाया कि यहाँ पन्द्रह दिनों पर फीस लगती है और पैसा फायदा होने का नहीं लिया जाता है। यह तो डॉक्टर साहब देखते हैं, उसकी फीस है। बोलो, डॉक्टर साहब मुफ्त ही देखेंगे? आखिरकार कम्पाउन्डर की कर्कश जिद के सामने हारकर उसे फिर से तीन सौ रुपये बतौर फीस देने ही पड़े। डॉक्टर ने फिर जाँच लिखी, रिपोर्ट देखकर दवा लिखी, कम्पाउन्डर ने पुर्जा देखकर दवा खाने की विधि समझाई और फिर पन्द्रह दिनों के बाद आने को कहा।   यह सिलसिला चलता रहा। माधो पूरी तत्परता के साथ उनके इलाज में लगा था। डॉक्टर के यहाँ जाने में, दवा-दारू में, सेवा-सुश्रूषा में अपनी तरफ से किसी प्रकार की किफायत नहीं होने दे रहा था। डॉक्टर भी पूरी तत्परता से बार-बार देख रहे थे। हर बार जाँच कराते थे तथा पिछली बार से ज्यादा महँगी और ज्यादा दवाइयाँ लिखते थे। नस-नाड़ी मजबूत हो, इसलिए मालिश करते-करते देह पर जमड़ी की मोटी परत बैठ गयी थी। मगर समझ में नहीं आ रहा था कि बाबूजी की हालत दिन-ब-दिन खराब ही क्यों होती जा रही है! पहले तो वे लाठी के सहारे थोड़ा-बहुत चल-फिर भी कर लेते थे, मगर अब तो बिछावन पर ही पैखाना-पेशाब करने लगे थे। गाँव-घर के सारे लोग बाहर ले जाकर दूसरे डॉक्टर से दिखाने के लिए कहने लगे थे।   कई महीने तक लगातार इलाज के बाद भी जब उनकी हालत और ज्यादा बिगड़ती ही चली गयी तो माधो ने डॉक्टर को बताया - ‘‘सर, इनकी हालत में तो सुधार नहीं हो रहा है।’’ डॉक्टर ने कहा - ‘‘देखो, बीमारी कन्ट्रोल नहीं हो रही है। बीमारी बहुत बढ़ गयी है। बड़े हॉस्पिटल में ले जाना पड़ेगा। तुम इन्हें पटना में ‘लक्ष्मी हॉस्पिटल’ में ले जाओ।’ और, कम्पाउन्डर ने हॉस्पिटल का छपा हुआ रूट मैप देकर पहुँचने का रास्ता समझा दिया।   माधो का तो कलेजा ही बैठ गया। डॉक्टर के कमरे से बाहर निकलकर वह बेंच पर इस तरह बैठा मानो सिरिंज लगाकर किसी ने उसकी जान खींच ली हो - खुली हुई अपलक आँखें, निश्चल और बेसुध। आज वह अपने बाबूजी को ठीक करने के लिए कुछ नहीं कर पा रहा है। कितना प्यार करते हैं बाबूजी उसे, शायद माँ से भी ज्यादा। जब वह छोटा था तो वह उनके कभी न थकने वाले कंधों पर बैठकर किस्सा सुनते हुए घूमा करता था। पास-पड़ोस में कोई मेला हो, तमाशा हो, हाथ की तंगी रहने पर भी, उसे वहाँ घुमाना कभी नहीं छोड़ते थे। मेले में खिलौने खरीदते हुए और दूकान पर बैठाकर जलेबियाँ खिलाते हुए उनके हृदय की तृप्ति आँखों से छलकती थी। दो साल पहले जब उसे तीन-चार दिनों तक तेज बुखार हो गया था तो वे दिन-रात उसी के पास बैठे रहे अपनी गोद में उसका सिर रखकर। माँ तो कहती है कि जब तक वह ठीक नहीं हो गया, वे उठे ही नहीं, खाना-पीना तो दूर, पैखाना-पेशाब के लिए भी नहीं।   कितना विवश और असहाय महसूस कर रहा है वह! ओफ! कोई होता जो उनकी देह को सहलाकर कहता - ‘‘ ठीक हो जा!’’ और बाबूजी ठीक हो जाते! जहाँ-जहाँ जिसने बताया, उन ओझा-गुनियों के पास भी गया वह। जो उपाय, टोटके, तंत्र-मंत्र बताया, वह सब भी किया। कितने सारे रुपये इस पर फूँक डाले! मगर परिणाम वही ढ़ाक के साढ़े तीन पात!   क्लिनिक खाली हो गया था। बाबूजी के निश्चल शरीर पर जड़ी हुई सचल आँखें माधो को पढ़ने का प्रयास कर रही थीं।   कम्पाउन्डर ने उसे टोका। उसने बाबूजी की ओर देखा। गहरी साँस लेकर मानो छाती में ताकत जमा की। उठकर खड़ा हुआ और बाबूजी को रिक्शे पर लादकर घर के लिए चला।   माँ तो जैसे गुम हो गई है। कुछ बोलती ही नहीं। पूछो, तब भी नहीं। पटना ले जाने के लिए पैसे चाहिए। वह भी एक मुश्त। पता नहीं कितना खर्च हो! दरवाजे पर एक गाय थी। घर में दैनिक आय का स्त्रोत भी वही थी। वह तो दवा-दारू में पहले ही बिक चुकी थी। अब तो जमीन का एक छोटा-सा टुकड़ा ही आसरा था। परन्तु यहाँ तो एक मुश्त पैसों की जरूरत है। वह जमीन को बेचे बिना नहीं हो सकता है। और, माँ है कि कुछ बोलने का नाम ही नहीं लेती है। जमीन बेचने की चर्चा करने पर निश्चल पड़े बाबूजी की आँखें सजल हो जाती हैं। लेकिन दूसरा उपाय भी तो नहीं है। बाबूजी की निःशब्द व्यथा और माँ के उदास असमर्थन के बावजूद माधो को जमीन बेच देने के सिवा और कोई दूसरा उपाय नहीं सूझा। जल्दी बेचने की गरज में उसे वह औने-पौने दाम में ही बेच देनी पड़ी।   माधो अब चिकित्सा की नेटवर्किंग के अगले पायदान पर पैर रखने चला।   जीप पर बाबूजी को लादकर जब वह ‘लक्ष्मी हास्पीटल’ पहुँचा तो वहाँ का लक-दक देखकर ही भौंचक रह गया। गेट पर वर्दी पहने मूँछों वाले बंदूकधारी गार्ड्स, बगुले के पाँख की तरह सफेद कपड़े पहनकर तितलियों की तरह आती-जाती नर्सें, आइने की तरह चमचमाती हुई फर्श, और सबसे अधिक तो कोने में विराजमान नाना बल्बों और पुष्प मालाओं से सुसज्जित माँ लक्ष्मी की वह प्रतिमा, जिनके हाथों से, पता नहीं कैसे, क्षण-क्षण सोने के सिक्के झर रहे थे और जो पूरे वातावरण में गरिमामयी दिव्यता का आभास भर रहा था।   तत्परता के साथ परिचारकों ने बाबूजी को व्हील चेयर पर बैठाकर चिकित्सा-कक्ष में पहुँचा दिया। माधो को स्वयं न तो उतारना पड़ा, न चढ़ाना पड़ा। सारे कार्यों के लिए तत्पर परिचारक मौजूद थे। उसे केवल काउन्टर पर एडमिट कराने के लिए पैसे जमा करने थे। काउन्टर पर बैठी परी-सी लड़की के पास दस हजार रुपये जमा करने का पुर्जा लेकर जब तक वह बाबूजी के पास पहुँचा, उसके पहले ही डॉक्टर उनकी जाँच में लग गया था। डॉक्टर ने उससे भी कुछ बातें पूछीं और नर्स ने दवाओं का पुर्जा थमा दिया। वह डॉक्टर-नर्स की लगन और सेवा-भाव से बहुत प्रभावित हुआ। इतना दिल लगाकर देखते हैं, तभी तो मरीज ठीक होता है। उसे लगा कि बाबूजी अब ठीक हो जाएँगे।   दवा की दूकान भी हॉस्पिटल में ही थी। कहीं किसी बात के लिए बाहर नहीं जाना था। वह सोच रहा था कि किस तरह सारी सुविधाओं का खयाल रखा गया है!   जब बत्तीस सौ की दवाइयाँ लेकर वह लौट रहा था तो वह फिर सोच रहा था कि महँगी दवाइयाँ पहले भी डॉक्टर लिखते थे, मगर वे इतनी महँगी नहीं थीं। डॉक्टर ने शायद तुरंत ठीक करने के लिए ज्यादा पावर की दवाइयाँ लिखी हैं। तुरंत तो ठीक कर ही देते होंगे, तभी तो जहाँ दूसरे डॉक्टर दो-तीन सौ रुपये फीस लेते हैं, वहाँ यहाँ दस हजार रुपये फीस है। भोले माधो को लगा कि बाबूजी एक-दो दिनों में चलने-फिरने लगेंगे। चलो, खर्च भी करके बाबूजी ठीक तो हो जाएँगे।   रात में सारी चिंता और फिक्र थकान और नींद के सामने हार गई थी। वेटिंग हॉल में ही, जिसको जहाँ जगह मिली, रात में लोग सो गए थे। माधो को कहीं जगह नहीं मिली तो फर्श पर ही लुढ़क गया था। भोर के समय बड़ा सुन्दर सपना आ रहा था। ऊपर से पंखों वाला एक देवदूत उतरकर उसके बाबूजी के बिस्तर के पास आया और उसने उन्हें ऊपर से नीचे तक एक बार छू दिया। उसके छूते ही बाबूजी उठकर बैठ गए! ठीक हो गए, बिल्कुल ठीक! उन्हें चंगा देखकर माँ की आँखों के कोने खुशी के आँसुओं से भर गए हैं। गाँव-टोले के लोग उन्हें देखने आ रहे हैं और उसके पुत्रत्व की प्रशंसा कर रहे हैं कि बेटा हो तो माधो जैसा! निकला तो बाबू को ठीक करा कर ही लौटा। गर्व की अनुभूति से भरा हुआ वह आगंतुकों को बैठा रहा है, कसेली-बीड़ी दे रहा है, इलाज की कहानी सुना रहा है और विदा कर रहा है।   तभी अपना नाम पुकारा जाते सुनकर वह सपनों के तृप्तिलोक से हॉस्पिटल के फर्श पर आ गया और हड़बड़ाकर उठ बैठा। जल्दी से उसने अपना हाथ उठाकर कहा - ‘‘हाँ, मैं ही हूँ माधो। क्या बात है?’’ गार्ड ने बताया कि डॉक्टर साहब ने बुलाया है।   गार्ड के पीछे-पीछे ही भागते हुए जब वह डॉक्टर के रूम में पहुँचा तो डॉक्टर ने पहले तो उसे गद्दीदार कुर्सी पर बैठाया, फिर उसका ऊपर से नीचे तक कई बार मुआयना किया। फिर कुछ सोचकर कहा - ‘‘देखो, तुम्हारे पेशेन्ट की हालत खराब हो रही है। उन्हें चेस्ट में इन्फेक्शन हो गया है। आई0 सी0 यू0 में भर्ती करवाना होगा।’’   ‘‘ये एकाएक छाती में क्या हो गया? आज तक कभी उनको खाँसी भी नहीं हुई। केवल चल-फिर नहीं सकते थे। छाती में कैसे इन्फेक्शन हो गया?’’ निजी अस्पतालों की चालों से अनभिज्ञ माधो को इस नई बीमारी के अनपेक्षित जन्म से घोर आश्चर्य हो रहा था। लेकिन उसकी सारी जिज्ञासाओं के बदले डॉक्टर ने बड़े इत्मिनान से केवल इतना कहा कि ‘‘हो जाता है कभी-कभी इस तरह के मरीजों को। काउन्टर पर जाकर आई0 सी0 यू0 में भर्ती कराने के लिए बात कर लो।’’   भारी मन से काउन्टर की और जाते हुए वह सोच रहा था कि अब यह क्या हो गया? कहाँ चंद मिनट पहले सपने में वह बाबूजी के ठीक होने की खुशियाँ बाँट रहा था और कहाँ रात भर में ही यह नई बीमारी शुरु हो गई! आए थे किस चीज का इलाज करवाने, शुरु हो गया इन्फेक्शन का इलाज। आए थे हरि भजन को ओटन लगे कपास!   काउन्टर पर बैठी लड़की ने आई0 सी0 यू0 में भर्ती करने के बदले पाँच हजार रुपए माँगे तो उसने बताया कि वह इलाज के लिए फीस जमा कर चुका है और सबूत के तौर पर दस हजार रुपए का रसीद भी दिखाया। लेकिन काउन्टर वाली लड़की ने बताया कि अब उसे आई0 सी0 यू0 के लिए पैसे जमा करने हैं। जब वह समझ नहीं सका कि एक ही हॉस्पिटल के इस कमरे में नहीं, उस कमरे में ले जाकर इलाज करने के अलग से पैसे क्यों लगते हैं तो लड़की ने उसे बताया कि आई0 सी0 यू0 में अच्छी तरह इलाज होता है। फिर भी वह नहीं समझ सका कि अच्छी तरह इलाज करने के अलग से पैसे क्यों लगते हैं? वह अच्छी तरह ही तो इलाज करवाने आया है। इस कमरे में रखकर करो या उस कमरे में, यह तो डॉक्टर जाने। उसके लिए अलग से पैसे क्यों? तो क्या अब तक अच्छी तरह इलाज नहीं हो रहा था? उसका मन शंकालु होने लगा। लेकिन जब यही व्यवस्था है और उसे इलाज करवाना है तो पैसे देने ही होंगे। उसने पाँच हजार रुपए और जमा कर दिए।   माधव आई0 सी0 यू0 के बाहर ही बैठा था। वह बाबूजी को देखना चाहता था। बाबूजी भी उसे खोज रहे होंगे। कितनी बार वह उन्हें देखने के लिए भीतर जाने का अनुरोध गार्ड से कर चुका था। परन्तु गार्ड हमेशा ‘शाम में मरीज देखने का समय होता है’ बताकर झिड़क देता था। तभी उसने देखा कि थोड़ा-सा दरवाजा खोलकर एक नर्स हाथ में एक पुर्जा लिए बाहर की तरफ झाँक रही है। वह लपककर बाबूजी का हाल पूछने गया। ‘‘ठीक है। दवा जल्दी ले आइए।’’ कहकर नर्स ने दरवाजा बंद कर लिया। दवा लाने गया तो इकतालीस सौ की दवा हुई। थोड़ी-थेड़ी देर पर और भी कई बार दवाएँ आईं।   प्रतीक्षालय में बैठा माधो समझ नहीं पा रहा था कि ये सब हो क्या रहा है? पहले भी दिखाया था तो डॉक्टर पन्द्रह दिनों पर तीन सौ फीस लेता था। यहाँ तो हर रोज दस-पाँच हजार फीस लगती है, वह भी कितनी लगेगी, यह भी अनिश्चित है। पहले तो पन्द्रह सौ-दो हजार की दवा खरीदता था तो पन्द्रह दिन चलती थी, यहाँ तो हर घंटे दो-चार-पाँच हजार की दवा खरीदनी पड़ती है। आखिर इतनी दवाओं का होता क्या होगा? देखने भी नहीं देते हैं कि किस हाल में हैं। किसी से पूछो तो बताने को राजी नहीं है। उनके साथ क्या हो रहा है, किस हाल में हैं, वह जानने को बेचैन था। परन्तु, किसी गोपनीय पत्र की तरह, अपने बाबूजी की हालत और इलाज के बारे में वह कुछ जान नहीं पा रहा था। अजीब बेचैनी महसूस हो रही थी।   बेंच पर बगल में ही अच्छे कपड़े पहने भद्र की तरह लगनेवाला एक व्यक्ति बैठा था। माधो को इस तरह चिंताग्रस्त और बेचैन देखकर उसने पूछा - ‘‘तुम्हारा कौन भर्ती है यहाँ पर?’’   ‘‘बाबूजी।’’, उसने एकशब्दीय जवाब दिया।   ‘‘क्या करते हो?’’, उसने फिर पूछा।   ‘‘मेहनत-मजदूरी।’’, उसने फिर छोटा-सा जवाब दिया।   ‘‘इस हॉस्पिटल में कैसे चले आए?’’   ‘‘डॉक्टर साहब ने कहा था।’’, उसने बताया।   कुछ देर की चुप्पी के बाद उस भद्र-से दिखने वाले व्यक्ति ने बिना माँगे सुझाव दिया - ‘‘सुनो, यहाँ इलाज करवाने में नहीं सकोगे। पी0एम0सी0एच0 में चले जाओ। वहाँ पैसा नहीं लगता है।’’   सुनते समय तो उसे बुरा लगा। केवल उसे घूर कर देखा, बोला कुछ नहीं। मगर शाम होते-होते जब उसने, चार हजार की और दवा खरीदने के बाद भी बाबूजी को मशीनों से भरे आई0सी0यू0 में मुँह में ऑक्सीजन लगाए निस्पंद पड़े देखा तो उसका कलेजा बैठ गया। उसे लगने लगा कि एक तो यहाँ का खर्च उसके वश की बात नहीं है और दूसरे बाबूजी की हालत और खराब ही होती जा रही है। उसे उस भद्र-से दिखने वाले व्यक्ति की बिन माँगी सलाह ठीक लगने लगी और उसने बाबूजी को पी0एम0सी0एच0 ही ले जाने का निश्चय किया। आखिर वह राज्य का सबसे बड़ा अस्पताल है, वैसे ही इतना नाम थोड़े होगा! काउन्टर पर जब वह कहने गया कि उसे अपने मरीज को ले जाना है तो वहाँ बैठी लड़की ने कहीं फोन किया फिर उसे बताया कि उसके मरीज की हालत ठीक नहीं है और इस स्थिति में कहीं ले जाना खतरे से खाली नहीं है। उसे अपने रिस्क पर ले जाना होगा।   माधो ने जब उसे बताया कि उसके पास अब पैसे नहीं हैं और वह हॉस्पिटल का पैसा नहीं दे पाएगा तो उस लड़की ने कम्प्यूटर में देखकर बताया कि अभी नाम कटाने के लिए छह हजार आठ सौ रुपए जमा करने होंगे। ‘‘ये किस चीज के पैसे?’’, उसने चौंककर पूछा।   लड़की ने सुमधुर स्वर में डॉक्टर के रूटीन विजिट की फीस, स्पेशलिस्ट डॉक्टर के विजिट की फीस, नर्स की फीस, ऑक्सीजन का चार्ज, पानी चढ़ाने का चार्ज, और विभिन्न प्रकार की जाँच का चार्ज उसे विस्तार से बता दिया। माधव इस तरह के फेर में कभी पड़ा नहीं था। उसे लगा कि अजीब जाल में फँस गया है। अपनी लंगोटी तक देकर भी यदि तुरन्त यहाँ से नहीं भाग गया तो फिर कभी नहीं निकल सकेगा। बददुआएँ बड़बड़ाते हुए उसने पैसे जमा करके अपने बाबूजी को मुक्त कराया। गाँठ में देखा, अब बहुत थोड़े पैसे बच रहे थे। जीवन की सारी पूँजी गँवाकर बदले में और ज्यादा निर्जीव हो गए बाबूजी को लेकर वह बाहर निकल रहा था। पी0एम0सी0एच0 जब वह पहुँचा तो उसे लगा कि जैसे एकाएक पूरा देश बीमार होकर यहीं चला आया है। इतनी भीड़! दुर्गापूजा के मेले में भी इतनी भीड़ नहीं होती है। खैर, काफी देर के बाद उसका नम्बर आया। डॉक्टर ने स्टेथेस्कोप छाती में लगाया, आँखों की पुतलियों को उठाकर देखा, टाँगों और हाथों को ऊपर उठाकर छोड़ दिया, जो बेजान की तरह धप्प से नीचे गिर पड़े और इमरजेंसी में भर्ती कराने को कहकर जाँच कराने के लिए पुर्जा पकड़ा दिया।   कमरे के दरवाजे पर ही एक शरीफ-से दिखने वाले लड़के ने ‘क्या है?’ कहते हुए उसके हाथ से पुर्जा ले लिया और बताया कि ‘‘इतनी जाँच कराने में तो यहाँ की भीड़ में दो दिन लग जाएँगे। फिर यहाँ की एक्सरे मशीन भी खराब है। आप ऐसा कीजिए कि वहाँ एक अच्छा जाँच घर है, वहीं सब टेस्ट करा लीजिए। चलिए, मैं बता देता हूँ।’’ वह लड़का आगे-आगे और माधो पीछे-पीछे चला। उसे लगा कि दुनिया में कुछ अच्छे लोग भी हैं, जो दूसरों के लिए भी सोचते हैं।   जाँच करवा कर आने के बाद पता चला कि कोई बेड ही खाली नहीं है। अनेक रोगी पैसेज में फर्श पर ही पड़े थे और उनका दवा-पानी चालू था। उसने भी पैसेज में ही जगह बनाई और बाबूजी को लिटा दिया और डॉक्टर को जाँच दिखाकर दवा लिखवाने गया। ज्योंही दवा लिखवाकर डॉक्टर के चैम्बर से बाहर निकला, त्योंही सज्जन की तरह पैंट-शर्ट पहने हुए एक व्यक्ति ‘देखें, क्या लिखा है?’ कहते हुए उसके हाथ से पुर्जा लेकर आगे बढ़ने लगा। माधो भी पीछे-पीछे। वह चलते हुए उसे समझाता गया   -‘‘यह पानी है, यह इंजेक्शन है, यह टैबलेट है, यह सीरप है। चार बोतल पानी चढ़ाना है, एक टैबलेट तीन बार खाना है, एक दो बार। इंजेक्शन सुबह-शाम लेना है’’ आदि-आदि। यह सब कहते-बताते पुर्जा लिए वह आदमी और उसके पीछे सिर हिलाते हुए माधव एक दवा की दूकान में पहुँच गए। उस आदमी ने दवा निकालकर दे रहे एक लड़के को पुर्जा पकड़ा दिया।   पन्द्रह सौ बीस रुपए की दवा लेकर वापस आने के बाद उसने नर्स को ढ़ूँढ़ा। नर्स ने इंजेक्शन दे दिया, खानेवाली दवा खाने के लिए बता दिया और, पानी की बोतल लटकाने वाला स्टैंड खाली न रहने के कारण, पानी लगाकर बोतल माधो के हाथ में पकड़ा दी कि तब तक उठाकर रखे रहो, कोई स्टैंड खाली होगा तो उसमें टाँग देना। और, वह पचास रुपए लेकर चली गई। अब स्टैंड की जगह माधो खुद बोतल उठाए खड़ा था और बड़ी-बड़ी देर पर एक-एक बूँद टपकते हुए पानी को देख रहा था। एक ही जगह खड़े-खड़े जब उसके पैर दुखने लगे तो वह दीवाल के सहारे खड़ा हो गया। जब दीवाल के सहारे खड़े-खड़े थक जाता तो सीधा खड़ा हो जाता और सीधे खड़े-खड़े जब थक जाता तो दीवाल का सहारा ले लेता। परंतु अब तो किसी तरह खड़ा नहीं हुआ जा रहा था। पानी था कि खत्म होने का नाम नहीं ले रहा था। अभी एक चौथाई बोतल भी खाली नहीं हुई थी। नर्स ने कहा था कि खाली स्टैंड ढ़ूँढ़ लेना। जब वह बोतल पकड़े यहीं खड़ा रहेगा तो स्टैंड ढ़ूँढ़ने कैसे जाएगा? दवा भी खिलानी थी। और, बोतल लिए इधर-उधर आ-जा नहीं सकता था। इसी तरह बोतल लिए खड़ा रहा तो न तो स्टैंड ला सकता था, न दवा खिला सकता था और न ही पेशाब करने जा सकता था, जो उसे इस समय काफी जोर से लगा हुआ था। उसे एक और आदमी की जरूरत महसूस हुई। उसे लगा कि माँ भी अगर साथ होती तो काफी सहूलियत होती।   जब खड़ा रहना असंभव ही हो गया तो वह वहीं बैठ गया, बोतल वाला हाथ ऊपर उठाकर। लेकिन हाथ ऊपर उठाकर कितनी देर तक रखा जा सकता है? बारी-बारी से जब दोनों हाथ ऐंठने लगे तो उसने हाथों को थोड़ा और नीचे करके घुटनों पर रख लिया। लेकिन इस तरह भी तो बिना हिले-डुले रात-दिन बैठा नहीं रहा जा सकता। कोई विकल्प तो ढ़ूँढ़ना ही पड़ेगा।   पैसेज में ही एक औरत अपने पति के साथ थी। पति का शायद एक्सीडेंट हो गया था। लहूलुहान था। मरहम पट्टी हो गई थी। बेड नहीं मिलने के कारण माधव के बाबूजी की बगल में बरामदे में ही वह भी पड़ा था। माधो ने उससे स्टैंड खोजने की बात कहकर थोड़ी देर पानी का बोतल पकड़ने को कहा तो वह औरत तैयार हो गई।   सबसे पहले तो वह भागकर बाथरूम में गया। पेशाब उतरने पर बेचैनी कुछ कम हुई। फिर स्टैंड ढ़ूँढ़ने के अभियान में निकला। कई कमरों में तलाशते-तलाशते, बड़ी तपस्या के बाद मिले वरदान की तरह, उसे एक खाली स्टैंड दिख ही गया। उस पर कब्जा दिखाने के प्रतीक स्वरूप उसने उसे कमरे से निकालकर पैसेज में रख दिया और दवा खिलाने के लिए हाथ में लिए गिलास में पानी लाने चला गया। अच्छी तरह हाथ-पैर-मुँह धोकर उसने भी दो गिलास पानी पीया। बड़ा सुकून महसूस हुआ। फिर गिलास में पानी लेकर जब वह स्टैंड लेने आया, तब तक उसे कोई उठाकर ले गया था। काफी खोजबीन के बाद भी जब उसे कोई स्टैंड न मिला तो वह बिना स्टैंड के ही बाबूजी के पास आया।   तब तक वह औरत, जिसे वह पानी वाली बोतल पकड़ा कर गया था, शायद आने में देर हो जाने के कारण, जमीन पर ही बोतल रखकर कहीं चली गई थी। बोतल नीचे रखी जाने के कारण शरीर में पानी न जाकर, बोतल में ही खून आने लगा था और बोतल का पानी लाल होने लगा था। यह देखकर उसके तो प्राण-पखेरू ही उड़ गए। भागकर उसने एक नर्स को ढ़ूँढ़ा, जो उस समय फोन पर किसी से हँस-हँसकर बातें कर रही थी। नर्स को खून निकलने की बात बताने पर उसने इत्मिनान से कहा - ‘चलो, आती हूँ।’ वह फिर दौड़कर बाबूजी के पास आया और बोतल उठाकर खड़ा हो गया। आधे घंटे के बाद ही उधर से किसी दूसरे काम से गुजरती हुई नर्स को वह बाबूजी का कंडीशन दिखा पाया। सारी बातें सुनकर नर्स ने उसे बहुत डाँटा।   न जाने कितनी चिरौरी करने और सौ रुपए देने के बाद कल होकर उसने बेड प्राप्त कर ही लिया। उसी बेड पर, बाबूजी की बगल में, वह खुद भी लेट गया। जेठ की जलती दोपहरी में मीलों सफर तय करने के बाद शाम में शीतल जल से स्नान करने पर राही को जो तृप्ति मिलती है, उसी सुकून का अहसास उसने किया।   दिन में एक लड़का आया। उजली कोट और गले में स्टेथेस्कोप न होता तो वह उसे कतई डॉक्टर न मानता। उसने पुर्जा माँगकर उसपर कुछ लिखा तो उसे विश्वास हुआ कि यह डॉक्टर ही है। जब उसने उससे पूछा कि ‘‘सर, बाबूजी कब तक ठीक हो जाएँगे?’ तो उसने उसकी और बिना किसी भाव के देखा। बोला कुछ भी नहीं। और, फिर अगले रोगी से पुर्जा माँगने लगा। माधव अपेक्षा भरी टकटकी लगाए उसकी और देखता ही रह गया। दोपहर के बाद एक आदमी आया, जिसने बड़ी सहानुभूति के साथ सारा हाल-चाल पूछा, पुर्जा देखा, सारी कहानी सुनी, पता पूछा और उसे अच्छी तरह समझाया - ‘‘देखो, यह तो सरकारी हॉस्पिटल है न! सब काम सरकारी की तरह ही होता है। डॉक्टर सरकारी की तरह देखता है, टेस्ट कराने जाओ तो मालूम होगा कि मशीन खराब है, सुई लगाने के लिए नर्स को खोजो तो आएगी ही नहीं। डॉक्टर के नाम पर कॉलेज में पढ़नेवाले लड़के देखते हैं। यहाँ स्टूडेंट ही पेशेंट देखकर सीखते हैं, बड़े डॉक्टर अपने क्ल्नििक में देखते हैं। बोलो, किसी डॉक्टर ने देखा है? सीखने वाले स्टूडेंट ने ही देखा है न!’’   माधो ने हामी भरी। उसे समझ में आने लगा कि क्यों किसी बुजुर्ग डॉक्टर ने अभी तक बाबूजी को नहीं देखा था। पढ़नेवाले स्टूडेंट सब ही रोगी की दवा लिख-लिखकर सीखते हैं। माधो को लगा कि यहाँ तो मुफ्त में हजामत बनाकर सीखने जैसी बात होती है। यह तो रोगी को ठीक करने के बजाए सीखने-सिखाने की जगह है। सब बड़े-बड़े डॉक्टर यहीं नौकरी करते हैं। यदि वे ठीक से रोगी देख देते तो कोई पैसेवाला आदमी भी उतने महँगे हॉस्पिटल में कभी नहीं जाता। यह सब उसे किसी अव्यक्त साजिश के रूप में लगने लगा।   आनेवाले आदमी ने उसे आगे समझाया - ‘‘महँगे हॉस्पिटल में तुम जा नहीं सकते हो और यहाँ डाक्टर-नर्स ठीक से देखते नहीं हैं। लेकिन कुछ और अच्छे डॉक्टर भी हैं, जिनके यहाँ दिखाने पर किसी प्रकार का खर्च नहीं लगता है। बी0पी0एल0 कार्डधारियों का इलाज कुछ अच्छे डॉक्टर के यहाँ कराने के लिए सरकार खर्च उठाती है। अच्छा डॉक्टर, अच्छा इलाज और सब कुछ फ्री, दवा तक भी! मेरे साथ चलो, बात करवा देता हूँ।’’   उस समय तो माधो ने ‘कुछ दिन यहीं देख लेना चाहिए’ सोचकर अनिच्छा व्यक्त की, लेकिन रात में ही अपने अस्वीकार पर भारी पछतावा हुआ। हुआ यूँ कि दो बजे रात में बाबूजी की साँस फूलने लगी। लक्ष्मी हॉस्पिटल में जाने के बाद यह नया कष्ट शुरु हो गया था। कुछ देर तक छाती-पीठ सहलाने से काम न चलने पर वह नर्स को बुलाने गया। दरवाजा भीतर से बंद था। थपथपाने पर कोई आवाज नहीं आई। थोड़ा और जोर से थपथपाने पर भीतर से कुछ बुदबुदाने की आवाज आई, मगर दरवाजा नहीं खुला। माधो ने इस बार अधिक जोर से थपथपाया तो भीतर से खीझती हुई कर्कश आवाज आई - ‘‘कौन है? क्या बात है?’’ बाहर से ही माधो ने जब बताया तो उसी नाराजगी भरी आवाज ने कहा - ‘‘चलो, आती हूँ।’’ मगर बड़ी देर के बाद भी नर्स नहीं आई। बाबूजी की तकलीफ बढ़ती ही जा रही थी। नर्स की बोली और व्यवहार से माधो को उसके पास जाने की हिम्मत नहीं हो रही थी। लेकिन जब वे जोर-जोर से हाँफने लगे तो माधो हिम्मत जुटाकर फिर नर्स को बुलाने गया। कई बार थपथपाने के बाद ‘‘क्या है? क्यों हल्ला कर रहा है?’’ चिल्लाते हुए नर्स इस झटके के साथ किवाड़ खोलकर बाहर निकली कि उसे बताने के बजाए माधो डरकर दो कदम पीछे हट गया। इसके बाद वह आधे घंटे तक इतना बोली-बिगड़ी और उसने इतनी निर्दयता के साथ सूई भोंक दी कि माधो को दिन में आए उस आदमी की बात न मानने पर पछतावा होने लगा। वह उस आदमी से मिलना चाह रहा था।   गाँव से आए भोले-भाले माधो को अस्पताल में अपने-आप विकसित हो गए इस व्यवसाय-तंत्र का तो पता ही नहीं था। जाँच कराने में सहायता करने वाले जिस लड़के को, दवा की दूकान दिखाने वाले जिस सज्जन को और डॉक्टर का पता बतानेवाले जिस आदमी को वह देवदूत समझ रहा था, वास्तव में वे सारे अपने-अपने धंधे के एजेंट थे, जो अस्पताल के परिसर में ही दिन भर घूम-घूमकर भोले-भाले मरीजो को बहला-फुसलाकर ले जाने का धंधा करते थे, जिसके लिए उन्हें कमीशन मिलता था। अस्पताल की निःशुल्क व्यवस्था के समानांतर विकसित यह कमीशन-तंत्र प्रशासन की ऐच्छिक अनदेखी के कारण खूब फल-फूल रहा था। माधो-जैसे लोग ही उनके लक्ष्य होते थे, जो आसानी से उनके जाल में फँसते भी थे और ऊपर से उन्हें दुआएँ भी देते थे।   दोपहर में उसी आदमी को एक मरीज के परिचारक से बात करते देखकर माधो लगा कि भगवान ने उसकी मुराद पूरी कर दी हो। वह नजदीक में जाकर इस तरह खड़ा हुआ मानो वह उसे दुबारा न खो दे। वह आदमी उस मरीज के परिचारक से भी अस्पताल की खामियाँ और अपने डॉक्टर का गुणगान कर रहा था। उसने जब माधो को देखा तो दूसरी तरफ बात करने के लिए ले गया। उस आदमी के साथ माधो जहाँ पहुँचा, वहाँ बाहर ही पीले रंग के बोर्ड पर लाल रंग से लिखा हुआ था - ‘‘यहाँ बी0पी0एल0 कार्डधारियों का मुफ्त इलाज होता है।’’ डॉक्टर ने मरीज को देखा, दवा लिखी और भर्ती होने के लिए कह दिया। यहाँ भर्ती होने के लिए न तो पैसे लगे और न ही बेड खोजना पड़ा। दवा उतनी नहीं थी, जितनी पहले के डॉक्टर लिखते थे। लेकिन उसे अब दवाइयों के पैसे नहीं देने पड़ते थे। उसे सहूलियत महसूस हो रही थी।   तीसरे दिन डॉक्टर ने जब बताया कि ऑपरेशन करना पड़ेगा तो उसका चेहरा फक्क रह गया कि अब ऑपरेशन के लिए पैसे का उपाय कैसे होगा? लेकिन जब डॉक्टर ने यह बताया कि इसके लिए भी उसके पैसे नहीं लगेंगे तो उसे सांत्वना मिली और डॉक्टर के प्रति श्रद्धा उत्पन्न हुई। उसे लगा कि अब जाकर उसे भगवान के जैसा डॉक्टर मिला है।   बाबूजी के ऑपरेशन के अगले दिन शाम में कंपाउंडर ने माधो को समझाया कि ‘‘तुम भी अपनी जाँच क्यों नहीं करवा लेते हो? यहाँ पर हो ही और कुछ लगना नहीं है तो जाँच करवा लेने में क्या हर्ज है? अरे, आदमी की देह है। अनेक तरह के रोग होते रहते हैं। जाँच में कुछ नहीं निकला तो ठीक ही है और यदि कुछ निकल गया तो तुम अपना भी इलाज करवा लेना।’’   माधो अब तक जिस समाज में जो जीवन जीता आया था, उसमें छोटी-मोटी बीमारी में भी लोग डॉक्टर के पास नहीं जाते हैं। यहाँ तो डॉक्टर ही इलाज एवं जाँच के लिए आमंत्रित कर रहा है। इस कल्याणकारी सुझाव में उसे कोई आपत्ति नहीं दिखी और उसने ‘हाँ’ कर दी। कल सवेरे-सवेरे ही तत्परता के साथ जाँच की सारी प्रक्रिया पूरी कर ली गई और शाम में डॉक्टर साहब ने उसे बुलाकर बताया कि उसके अपेंडिक्स में हल्की-सी सूजन है और अगर समय रहते उसका आपरेशन नहीं करवा लिया गया तो वह पक जाएगा और तब एकाएक जीवन संकट में पड़ जा सकता है।   अब तक अज्ञातवास कर रहे अपने रोग के इस आकस्मिक भयावह परिणाम को जानकर उसे झुरझुरी-सी आ गई। उसे याद आया कि कई बार उसके पेट में दर्द हुआ था, जिसमें उसने गाँव के कंपाउंडर से दवा ली थी। लेकिन कंपाउंडर साहब इतने बड़े डॉक्टर थोड़े ही हैं कि देखते ही रोग को पहचान लेते!   शाम में डॉक्टर के कंपाउंडर ने उसे फिर समझाया कि ‘‘ये तो अच्छा ही हुआ कि तुमने जाँच करवा ली और बीमारी पकड़ में आ गई। नहीं तो गाँव में रहने पर यह पक जाता तो क्या करते? यह ऐसी बीमारी है कि पक जाने पर यदि तुरंत ऑपरेशन नहीं हुआ तो फिर उसे कोई नहीं बचा सकता है। उस समय हजारों रुपए खर्च हो जाते हैं। तुम कल ही ऑपरेशन करवा लो।’’ और, उसने कई सारे ऐसे उदाहरण सुनाए, जिसमें देर हो जाने के कारण पेशेंट मर गया था।   माधव ने ईश्वर के साथ ही भगवान-रूप डॉक्टर का भी हृदय से धन्यवाद करते हुए हामी भरी और कल होकर उसे भी, ऑपरेशन करके, बाबूजी की बगल वाले बेड पर लिटा दिया गया। इतना सब कुछ होने पर भी बाबूजी की हालत में कोई सुधार नहीं दिखाई दे रहा था। फिर भी डॉक्टर ने दो दिनों के बाद उसे बुलाया। अंग्रेजी में लिखे कुछ कागजों पर दस्तखत करवाए, दवा का पुर्जा दिया और कहा - अब तुम दोनों घर जा सकते हो। इस पुर्जा वाली दवा तुम खाना और इस पुर्जा वाली दवा बाबूजी को खिलाना और तीन महीने के बाद लेकर आना।’’   माधो को पता भी नहीं है कि गाँव के कंपाउंडर ने शहर के डॉक्टर के यहाँ और शहर के डॉक्टर ने पटना के नर्सिंग होम में उसे क्यों भेजा। उस लड़के ने जाँच में उसकी सहायता क्यों की, उस आदमी ने उसे दवा की दूकान पर क्यों पहुँचाया, सहानुभूति दिखाने वाले आदमी ने उसे डॉक्टर के पास क्यों पहुँचाया, डॉक्टर के कंपाउंडर ने उसे भी जाँच कराने और ऑपरेशन कराने के लिए प्रेरित क्यों किया और डॉक्टर ने बाप-बेटे - दोनों का ऑपरेशन क्यों किया? माधो को पता नहीं है कि लकवा के इलाज के लिए डॉक्टर ने बाबूजी के पेट का ऑपरेशन क्यों किया? और, उसे यह पता कभी नहीं चल पाएगा कि उसे अपेंडिक्स के ऑपरेशन की जरूरत थी भी या नहीं।   माधो की गाय और जमीन बिक गई थी। पेट चलाने के लिए अब उसे मजदूरी करनी पड़ती है। आजकल गाँव में सड़क पर मिट्टी भरने का काम चल रहा है। ऑपरेशन के बाद उसकी भी तबीयत ठीक नहीं रहती है। फिर भी सवेरे उठकर ही वह मिट्टी भरने के काम पर चला जाता है। बाबूजी अब भी वैसे ही हैं। अपने निश्चल शरीर पर जड़ी हुई सचल आँखों से जब वे माधो की ओर एकटक देखते हैं तो, उनकी विवशता और अपनी असमर्थता के कारण, उसकी आँखें छलछला जाती हैं। लेकिन, वह क्या करे!  ","categories": ["stories"],
        "tags": [],
        "url": "http://localhost:4000/stories/ilaaj/",
        "teaser":"http://localhost:4000/images/Health-Insurance-big.jpg"},{
        "title": "बजट 2021 : आवश्यकताओं की कसौटी पर",
        "excerpt":"       अप्रैल महीने से वित्त वर्ष शुरू होने के पहले हर साल सरकार के द्वारा आगामी वर्ष के खर्च की रूपरेखा प्रस्तुत की जाती है। इसे ही बजट कहते हैं। खर्च की यह रूपरेखा देश की जरूरतों को ध्यान में रखकर तैयार की जाती है। कुछ जरूरतें तो स्थायी होती हैं और कुछ जरूरतें ऐसी होती हैं, जिनकी गंभीरता में हर साल परिवर्तन होता है और समय एवं परिस्थितियों के अनुसार कभी कुछ नई जरूरतें उत्पन्न भी होती हैं तो कुछ पुरानी जरूरतें खत्म हो जाती हैं। इसलिए हर साल बजट तैयार करने की जरूरत होती है, जिसमें आवश्यकता की गंभीरता के अनुसार पैसे का आबंटन किया जाता है।   सबसे पहले देखते हैं कि देश के सम्मुख वे गंभीर आर्थिक आवश्यकताएँ क्या हैं, जिन्हें प्राथमिकता के तौर पर लिया जाना चाहिए और फिर बात करेंगे कि उन जरूरतों की पूर्ति के लिए इस बजट में क्या किया गया है।   अन्य वर्षों के बजट से इतर इस बार के बजट पर उम्मीदों के कई बोझ थे। लगभग एक वर्ष के कोविद 19 की दहशत और उसके कारण सख्त और लंबी बंदी ने पूरे आर्थिक ढाँचे की चूलें हिलाकर रख दी थीं। सबसे पहली जरूरत इसे सँभालने की थी। बेरोजगारी दूसरी सबसे बड़ी समस्या थी, जिसे दूर करने की दिशा में योजना-निर्माण की अपेक्षा इस बजट से की जा रही थी। जिस बढ़ी हुई महँगाई से आम आदमी त्राहि-त्राहि कर रहा है, उस पर लगाम लगाने की जरूरत थी। कोविद 19 से जूझने की योजना और बीमार स्वास्थ्य सेवाओं के इलाज की भी दरकार इस बजट से थी। लगभग बंद पड़ी शिक्षा के लिए भी अतिरिक्त वित्तीय प्रावधान की जरूरत थी। गरीब आदमी के हाथ में पैसा पहुँचाना इस बजट का तात्कालिक कार्यभार था। इसके साथ ही देश में धनी-गरीब के बीच लगातार बढ़ती हुई आर्थिक असमानता को कम करने का लक्ष्य इस बजट का होना चाहिए था। अर्थात यह बजट अर्थव्यवस्था के भयानक विनाश, रेकॉर्ड बेरोजगारी, आकाश छूती महँगाई, स्वास्थ्य सेवाओं और शिक्षा की नई आवश्यकताओं, अंतिम आदमी की कंगाली और बढ़ती हुई बेतहाशा असमानता की पृष्ठभूमि में पेश होना था। अभी ये सात समस्याएँ विकराल बनी हुई हैं, जिनका संबंध आर्थिक नीतियों से है। इन्हें दूर करने की अपेक्षा इस बजट से की जा रही थी। तो आइये, देखते हैं कि इन अपेक्षाओं की कसौटी पर कितना खड़ा उतरता है यह बजट।   अर्थव्यवस्था को सुधारने की चेष्टा करना इस बजट का प्राथमिक आर्थिक दायित्व था। कोरोना की बंदी से उत्पन्न महामंदी के कारण विकास दर -24 प्रतिशत के भयावह स्तर तक पहुँच गया था। धीरे-धीरे वह सँभलते हुए -7.7 प्रतिशत तक आया बताया जाता है और आगामी वित्त वर्ष में उसके डबल डिजिट में अर्थात 10 या 11 प्रतिशत तक रहने का अनुमान लगाया जाता है। हालाँकि प्रो. अरुण कुमार जैसे अर्थशास्त्री इस बात से, आँकड़ों को गलतफहमी उत्पन्न करने वाला मानते हुए, इंकार करते हैं कि अभी भी विकास दर 7.7 प्रतिशत है। लेकिन यदि सरकारी आँकड़ों को ही मान लिया जाये और विकास दर की आगामी भविष्यवाणी को भी स्वीकार कर लिया जाए तो भी, 8 प्रतिशत के गढ़े को भरने के बाद, वास्तविक विकास दर 2-3 प्रतिशत से आगे बढ़ती हुई नहीं दिखाई पड़ती है। यह आने वाले वित्त वर्ष के लिए भी एक डरावना सत्य है। मैनुफेक्चरिंग के तमाम सेक्टर अभी मंदी की मार से उबर नहीं सके हैं। इसका प्रमुख कारण है आम लोगों के हाथ में उपभोग की वस्तुओं को खरीदने के लिए पैसा नहीं है। ऐसी स्थिति में तमाम अर्थशास्त्री चीख-चीखकर अंतिम आदमी के हाथ तक पैसा पहुँचाने की सलाह देते रहे हैं। आम आदमी के हाथ में पैसा आयेगा तो वह सामान खरीदेगा। बिक्री बढ़ेगी तो उत्पादन बढ़ाने की जरूरत होगी, जिससे रोजगार के अवसर बढ़ेंगे। इस तरह बाजार में जान आएगी तो अर्थव्यवस्था पटरी पर लौटेगी। इससे कोरोना के पहले से ही विगत 45 वर्षों के उच्चतम स्तर पर पहुँची हुई और अभी CMIE के अनुसार जनवरी, 2021 में भी शहरी क्षेत्रों में 8.08 प्रतिशत की बेरोजगारी को कम करने में मदद मिलती। तो आम आदमी के पास पैसा पहुँचाना कई समस्याओं का एक इलाज था, जिससे बाजार में भी समृद्धि आती और बेरोजगारी दूर होती।   परंतु आम आदमी की क्रयशक्ति बढ़ाने का कोई विजन इस बजट में दिखाई नहीं देता है। बल्कि उसकी आय कम करने का ही प्रयास इस बजट में दिखाई पड़ता है। आम आदमी तक पैसा पहुँचाने की दो बड़ी योजनाएँ अभी चल रही हैं - मनरेगा और प्रधानमंत्री किसान सम्मान योजना। मनरेगा ग्रामीण क्षेत्र में रोजगार की गारंटी देकर गरीब लोगों के हाथ में पैसा पहुँचाता है। लेकिन आश्चर्यजनक रूप से इस बजट में मनरेगा के बजट में भारी कटौती की गई है। वित्तवर्ष 2020-21 के संशोधित बजट में मनरेगा का बजट जहाँ 111500.00 करोड़ था, वहीं इस बार के बजट में मात्र 73000.00 करोड़ ही उसके लिए आबंटित किया गया है। इसका मतलब है कि अब मनरेगा के तहत काम के दिवस कम होंगे। इससे उद्योगों से निष्काषित ग्रामीण मजदूर और भी अधिक आर्थिक तंगी के शिकार होंगे। इसी प्रकार प्रधानमंत्री किसान सम्मान योजना में पिछले वर्ष 75000.00 करोड़ का प्रावधान किया गया था। लेकिन इस बार के बजट में उसके लिए महज 65000.00 करोड़ ही आबंटित किया गया है अर्थात 10000 करोड़ की कमी की गई है। संभाव है, संशोधित बजट में इसे और भी कम किया जाय। इसका मतलब है कि इस योजना के लाभार्थी अब न बढ़ेंगे और पुराने लाभार्थियों को भी लाभ से वंचित किया जाएगा। इस तरह विशेषज्ञों के द्वारा सुझाए गए सरल और प्रभावशाली उपाय को इस बजट में एक सिरे से नकार दिया गया है। इससे न तो दलदल में धँसा हुआ अर्थव्यवस्था का छक्का जल्दी से सड़क पर आयेगा और न ही बेरोजगारी के अंधेरे से देश उबर पाएगा।   एक ओर तो आम आदमी की आय में कमी आई है और दूसरी ओर उपभोक्ता मूल्य सूचकांक पर आधारित महँगाई दर अप्रैल 2020 से ही लगातार 6 प्रतिशत से ऊपर है। यह आरबीआई के ऊपरी टारगेट से भी ज्यादा है। नवंबर 2020 के लिए यह 6.92 प्रतिशत थी और इसके पिछले महीने में यह 7.6 प्रतिशत थी। इस महँगाई के अनियंत्रित दुर्वह बोझ से लोग कराह रहे हैं। लेकिन इस महँगाई को नियंत्रित करने के लिए वित्तमंत्री ने अपने अभिभाषण में न तो कोई चिंता जाहिर की और न ही बजट के प्रावधानों में कोई प्रयास किया। इस अपेक्षा के उलट ऐसी व्यवस्था की गई है, जिससे महँगाई के और भी बढ़ने की ही संभावना है। पेट्रोल और डीजल ऐसी चीज है, जिसकी कीमत बढ्ने से लोगों के आवागम की सहजता तो प्रभावित होती ही है, सारी वस्तुओं की कीमत बढ़ती है। इस वर्ष के बजट में पेट्रोलियम और गैस के बजट आबंटन में लगभग दो तिहाई की भारी कमी करते हुए पिछले साल के 42901.0 करोड़ के बजट को घटाकर 15943.78 करोड़ कर दिया गया है। इससे साफ जाहिर होता है कि बढ़ती हुई महँगाई के प्रति सरकार न तो चिंतित है और न ही इसे नियंत्रित करने की फिक्र है।   यह बजट अभूतपूर्व महामारी के काल में पेश किया गया बजट है। स्वास्थ्य का क्षेत्र बजट में एक बड़े आबंटन की बाट जोह रहा था। स्वास्थ्य में बड़े आबंटन की आवश्यकता इसलिए थी कि अभी देश कोरोना के इलाज, बचाव और टीकाकरण के एक बड़े युद्ध में फँसा हुआ है। बजट को पेश करते हुए वित्तमंत्री ने अपने अभिभाषण में बजट के जिन छह स्तंभों का जिक्र किया, उसमें पहला ‘स्वास्थ्य और कल्याण’ ही है। भाषण में तो यह प्राथमिकता दिखती है, लेकिन प्रावधान में इससे बिलकुल उल्टा दिखाई पड़ता है। स्वास्थ्य एवं परिवार कल्याण का संशोधित बजट वित्तवर्ष 2020-21 में जहाँ 78866.00 करोड़ था, वहीं 2021-22 के बजट में घटकर वह महज 71268.77 करोड़ ही रह गया। इसका मतलब होता है कि स्वास्थ्य सेवा की पहले से ही अपर्याप्त सुविधाओं में और भी कटौती की जाएगी।   शिक्षा भी ऐसा ही क्षेत्र है। इसमें अधिक ध्यान देने की जरूरत इसलिए थी कि लगभग एक साल से बंद पड़े शैक्षिक संस्थाओं को फिर से चालू करने, महामारी से बचाने के सुरक्षात्मक उपाय करने, लंबे समय से बंद रहने के कारण छीजन, विशेषकर बालिकाओं का छीजन रोकने और सबसे अधिक नई शिक्षा नीति के प्रावधानों को लागू करने और उसमें 6 प्रतिशत व्यय के वादे को पूरा करने की जरूरत थी। परंतु शिक्षा में भी पिछले साल से इस बार कटौती की गई। पिछले साल विद्यालय शिक्षा का बजट जहाँ 59845.00 और उच्च शिक्षा का बजट 39466.52 करोड़ था, वहीं इस वर्ष वह घटकर महज क्रमश: 54873.66 और 38350.65 करोड़ ही रह गया। शिक्षा और स्वास्थ्य की आवश्यकताओं की पूर्ति के लिए 2 प्रतिशत सेस कर लगाने की व्यवस्था तो कर दी गई, लेकिन मध्याह्न भोजन जैसे महत्वपूर्ण योजना पर व्यय को, जिसके बारे में नई शिक्षा नीति में नाश्ता भी देने की बात कही गई है, पिछले वर्ष के संशोधित 12900.00 से घटाकर 11500.00 कर दिया गया है। समग्र शिक्षा के आबंटन को भी कम किया गया और कुल मिलाकर शिक्षा में स्टेट के ऐड ग्रांट को 38114.73 करोड़ रुपये से घटाकर 33480.11 करोड़ रुपये कर दिया गया है। इतना ही नहीं वित्तमंत्री ने वर्तमान बजट को जिन छह स्तंभों पर खड़ा किया है, उसमें से पाँचवाँ ‘नवप्रवर्तन और अनुसंधान एवं विकास’ है, वह मुख्य स्तंभ भी इस बजट के आबंटन में भरभराकर गिरता हुआ दिखाता है। अनुसंधान के लिए पिछले वर्ष जहाँ 307.40 करोड़ की व्यवस्था की गई थी, वहीं इस वर्ष उसके लिए महज 237.40 करोड़ ही आबंटी किए गए हैं। इंडियन इंस्टीट्यूट ऑफ साइन्स एडुकेशन एंड रिसर्च का बजट भी 993.05 करोड़ से घटाकर 946.00 करोड़ कर दिया गया है। स्वास्थ्य और शिक्षा के बजट में भारी कटौती यह इंगित करती है कि इन क्षेत्रों को बड़े पैमाने पर निजी क्षेत्र के हवाले किए जाने की योजना है।   हाल ही में ओक्सफेम की रिपोर्ट में, भारत में, दहशतनाक रूप से दो-चार पूँजीपतियों के हाथों में सारे धन के संकेंद्रित होने का खुलासा किया गया है। इस रिपोर्ट के मुताबिक भारत में एक प्रतिशत आबादी के पास 70 प्रतिशत जनसंख्या की कुल संपत्ति का चार गुना पैसा है। इसी रिपोर्ट में बताया गया है कि इसी देश के एक उद्योगपति मुकेश अंबानी को कोरोना की बंदी के दौरान एक घंटे में जितनी आमदनी हुई, एक मजदूर को उतना कमाने में 10 हजार साल लगेंगे। असमानता असंतोष को उत्पन्न करती है। किसी भी लोकतान्त्रिक और समानता के सिद्धांतों पर आधारित राज्य-व्यवस्था के लिए यह चिंताजनक स्थिति होनी चाहिए। परंतु बजट में न तो आम आदमी की आय बढ़ाने की चिंता जाहिर होती है और न ही मुट्ठीभर पूँजीपतियों पर अतिरिक्त करारोपन की व्यवस्था दिखाई पड़ती है। इस तरह इस विषय पर कोई व्यवस्था नहीं करके सरकार ने इस असमानता को पोषित ही किया है।   ऐसा नहीं है कि आय की कमी के कारण आवश्यकताओं के खर्च में कटौती की गई है। पिछले साल के 3042230 करोड़ की अपेक्षा इस वर्ष के बजट का आकार 3483235.63 करोड़ का हो गया है। खर्च का आकार बढ्ने का अर्थ है कि आय का आकार बढ़ा है। अर्थात यह पैसे की कमी का सवाल नहीं है। इसके अलावा कई सारे ऐसे क्षेत्र भी हैं, जिनके बजट में बढ़ोत्तरी से आम आदमी के जीवन में फौरन लाभ नहीं होगा, परंतु उन क्षेत्रों के बजट में अप्रत्याशित वृद्धि की गई है और कई ऐसे क्षेत्र भी हैं, जिनके लिए इस वर्ष के बजट से ही शुरुआत की गई है, जैसे - ‘भारतीय ज्ञान प्रणाली’। इन खर्चों को कम करके या रोककर तात्कालिक आवश्यकता के मदों में आपूर्ति को बढ़ाया जा सकता था। लेकिन ऐसा नहीं किया गया है।   इस प्रकार आवश्यकताओं की कसौटी पर यह बजट खरा नहीं उतरता है।  ","categories": ["home"],
        "tags": ["Union Budget 2021-22","union budget and national requirements"],
        "url": "http://localhost:4000/home/bajat-2021-aavashyakataon-kee-kasautee-par/",
        "teaser":"http://localhost:4000/images/20200511PHT78817-ml.jpg"},{
        "title": "भारतीय भाषा नीति 2020 पर टिप्पणियाँ",
        "excerpt":"          राशिनी-पत्र आधारभूत स्तर की शिक्षा मातृभाषा में होने के लाभ तो बताता है, पर साथ ही \"जहाँ संभव हो\" का फन्दा टाँग देता है। हम जानते ही हैं कि 1947 से लेकर अब तक शिक्षा-नीति के बारे में प्रत्येक आयोग और समिति ने मातृभाषा माध्यम की सिफारिश की है। इन सिफारिशों का इतना ही लाभ हुआ है कि प्रत्येक सिफारिश के बाद अंग्रेजी माध्यम और बढ़ जाता रहा है।       I. नीति-पत्र में दर्ज भाषा बिन्दु और कुछ टिप्पणियाँ :      संघीय मंत्रिमंडल की ओर से स्वीकृत ‘राष्ट्रीय शिक्षा नीति’ (राशिनी) के अनुसार बच्चे तीन साल की उम्र से पाठशाला जाएँगे और पहले दिन से तीन भाषाएँ पढ़ेंगे। ‘जहाँ संभव हो’ (जी हाँ! जहाँ संभव हो), परिवार की भाषा/मातृभाषा/स्थानीय भाषा/क्षेत्रीय भाषा माध्यम होगी। दूसरी दो का नाम नहीं दिया गया। पर मंडी और देसी-अंग्रेजी धाड़वी पक्का प्रबंध करेंगे कि ये दो भाषाएँ अंग्रेजी और हिन्दी या संस्कृत हों। पहले जारी किया गया 485 पन्नों का प्रस्ताव-पत्र (प्रप) इस अंधेरे पक्ष पर प्रकाश डालता है। इस प्रस्ताव में दर्ज था कि हिन्दी क्षेत्र के लिए ये भाषाएँ होंगी : हिन्दी (माध्यम के तौर पर, ‘जहाँ संभव हो’), अंग्रेजी और 22 अनुसूचित भाषाओं में से कोई एक भारतीय भाषा; अहिंदी क्षेत्र के लिए तीन भाषाएँ होंगी : परिवार/स्थानीय (माध्यम के तौर पर, ‘जहाँ संभव हो सके’), अंग्रेजी, और कोई आधुनिक भारतीय भाषा। भूल मत जाएँ कि राशिनी में संस्कृत को ‘महत्वपूर्ण आधुनिक भारतीय भाषा’ बना दिया गया है। तो नन्हें-मुन्ने भारत के सिपाही के हल्के बस्ते में तीन साल का होते ही, आंगनबाड़ी में जाने के पहले दिन से ही, तीन भाषाओं की पुस्तकें रखी होंगी। भारत इससे पक्का विश्वगुरु बन जाएगा, क्योंकि पढ़ाई में सफल कोई भी देश ऐसा करता नहीं है।   ‘जहाँ संभव हो’ (जी हाँ, जहाँ संभव हो), पाँचवीं कक्षा तक (‘अच्छा हो कि आठवीं तक’) परिवार की भाषा/मातृभाषा/स्थानीय भाषा/क्षेत्रीय भाषा शिक्षा का माध्यम होगी। जो विद्यार्थी मातृभाषा में पढ़ेंगे, वे छठी से विज्ञान दो भाषाओं में पढ़ेंगे। दूसरी भाषा अंग्रेजी है। कृपया ‘जहाँ संभव हो’ को पक्की स्याही से लिख लें। खैर, मैं आपको बता ही देता हूँ कि क्या संभव है। मंडी की स्वयं बनाई परिस्थितियाँ, सभी औपचारिक क्षेत्रों की स्वयं बनाई भाषा, शिक्षा का स्वयं बनाया माध्यम, भारतीय नवाबशाही (इलीट) के पहले प्यार की भाषा (हिन्दी फिल्मों में सभी पात्र अपने पहले प्यार को ‘आई लव यू’ कहते हैं; ‘मुझे तुमसे प्रेम है’, कोई नहीं कहता), भारतीय छोटी-बड़ी बाबूशाही और बड़ी-छोटी राजाशाही की जानकारी का वास्तविक स्तर, और सर्वोच्च न्यायालय का कर्नाटक सरकार के खिलाफ दिया हुआ निर्णय पक्का करेंगे कि भारतीय नागरिक कुछ अद्वितीय बदलों में से एक बदल चुनने के लिए पूरी तरह स्वतंत्र हों। ये अद्वितीय बदल हैं अंग्रेजी, अंग्रेजी, अंग्रेजी, और दूसरे कई बदल, जो इन चार प्रिय अक्षरों को मोटा-पतला कर-कर बनाए जा सकते हैं। सर्वोच्च न्यायालय का कर्नाटक के खिलाफ निर्णय यह था कि शिक्षा के माध्यम की भाषा चुनना माँ-बाप का अधिकार है; और सरकार कोई विशेष भाषा माध्यम थोप नहीं सकती।   यदि कोई विद्यार्थी तीन में से एक भाषा बदलना चाहता है तो वह छठी कक्षा में ही कर सकता है (पाठशाला आने के नौवें साल में)। अंदर की बात प्रप में बाहर आ गई थी। इसमें बताया गया था कि हिन्दी क्षेत्र के लिए ये भाषाएँ होंगी : हिन्दी (माध्यम के तौर पर, ‘जहाँ संभव हो सके’), अंग्रेजी, और 22 अनुसूचित भाषाओं में से कोई एक भारतीय भाषा; अहिंदी क्षेत्र के लिए तीन भाषाएँ होंगी : परिवार/स्थानीय (माध्यम के तौर पर, ‘जहाँ संभव हो’), अंग्रेजी, और कोई आधुनिक भारतीय भाषा। भूले तो नहीं हैं कि राशिनी में अब संस्कृत ‘महत्वपूर्ण आधुनिक भारतीय भाषा’ बना दी गई है। जब पूरा विश्वास दिला दिया गया है कि विज्ञान की कल होने वाली खोज भी संस्कृत में बता दी गई है तो हिन्दी क्षेत्र के विद्यार्थी पक्का अति-‘आधुनिक भारतीय भाषा’ संस्कृत ही चुनेंगे। क्षमा करें! पंजाब सिंध गुजरात मराठा द्राविड़ उत्कल बंग के बहन-भाई; विंध्य हिमाचल यमुना गंगा क्षेत्र के भारतीयों को राशिनी की तीन भाषाएँ पढ़ने की शर्त पूरी करने के लिए अत्याधुनिक भाषा संस्कृत के होते आप की पुरानी पड़ी भाषाओं की जरूरत नहीं है।   देश का हर एक विद्यार्थी छठी से आठवीं कक्षा के बीच भारतीय भाषाओं के बारे में एक मस्ती (‘फन’) कोर्स करेगा। इस कोर्स में भारतीय भाषाओं की असाधारण एकता के बारे में पढ़ाया जाएगा। वैसे, आप का दिल टूटने से बचाने के लिए राशिनी में भारतीय भाषाओं की आपस में गहन विभिन्नताएँ (‘रिच डिफरेंसेस’) भी बताई गई हैं (राशिनी, 4. 6, पन्ना 14)। कोई बता सकता है तो मुझे बताने की कृपा करे कि असाधारण एकता के होते गहन विभिन्नताएँ कैसे हो जाती हैं।   हर एक विद्यार्थी छठी से बारहवीं के बीच में किसी सनातन भारतीय भाषा पर दो साल का कोर्स पढ़ेगा।   विद्यार्थी छठी से आठवीं के बीच में अंग्रेजी से अलग एक और विदेशी भाषा (जैसे फ्रांसीसी, जर्मन, स्पेनी, चीनी, और जापानी, आदि) पढ़ सकते हैं। यह चुनिन्दा विषय वे उच्चतर कक्षाओं में भी चलता रख सकते हैं।   “संस्कृत के जरिये संस्कृत पढ़ाने के लिए और संस्कृत की पढ़ाई को आनंदमय बनाने के लिए, फ़ाउंडेशनल स्टेज और मिडल स्टेज (जी हाँ, सरकार के हिन्दी अनुवाद में फाउंडेशनल, मिडल, और स्टेज शब्दों का प्रयोग हुआ है) के लिए सरल और मानक संस्कृत में संस्कृत की पुस्तकें लिखी जा सकती हैं।“ (राशिनी, 4. 17, पन्ना 14)। याद है न कि फाउंडेशनल स्टेज बच्चे के 3 से 8 साल की उम्र है। मतलब यह हुआ कि अंग्रेजी और संस्कृत एक दूसरी का हाथ पकड़कर आंगनबाड़ी में घुस गई हैं। बताने वाली एक बात है कि संस्कृत हरियाणा और उत्तरप्रदेश आदि में बड़े सालों से पढ़ाई जा रही है। इससे प्राप्त अलौकिक विद्वत्ता प्राप्तियों का प्रचार-प्रसार करने की बहुत जरूरत है।   भारतीय भाषाओं को ऊपर उठाने के लिए राशिनी में बड़ी अनूठी और बिलकुल नई विधि बताई गई है। वह यह है कि अंग्रेजी पाठ आंगनबाड़ी से शुरू हो जाएंगे और छठी से विज्ञान की पढ़ाई आवश्यक रूप से अंग्रेजी में भी होगी। भारतीय मातृभाषाओं की जय!   भारत सरकार का वैज्ञानिक और तकनीकी शब्दावली आयोग और इसकी क्षेत्रीय शाखाएँ तकनीकी शब्दावली तैयार करने और इसके मानकीकरण के लिए विद्वानों और विशेषज्ञों से तालमेल करेंगे। हिन्दी और संस्कृत के लिए यह काम राज्यों के साथ तालमेल के साथ केंद्रीय स्तर पर होगा और दूसरी भाषाओं के लिए यह काम राज्यों के स्तर पर होगा। (राज्यों के स्तर वाली बात मुझे बहुत अच्छी लगी है।)   भिन्न-भिन्न भाषाओं की तकनीकी शब्दावली अधिकतम समान (‘मक्सीमली कॉमन’, संस्कृत समझिए) रखना यकीनन बनाने के लिए केंद्र और राज्यों में उचित तालमेल होगा। यदि यह तर्क मान लिया जाय तो सारे अंग्रेजी संसार के साथ अधिकतम समान शब्दावली में क्या बुराई है, जब उच्चतर कक्षाओं में विज्ञान अंग्रेजी में पढ़ाना ही है। पर मैं दोनों के पक्ष में नहीं हूँ।   II. अंग्रेजी/विदेशी भाषा के बारे में उपदेशों की जाँच :   राशिनी-पत्र की निम्न टिप्पणी इस मामले में संघीय मंत्रिमंडल के विश्वास का विवरण देती है। “जैसे कि खोज स्पष्ट बताती है, 2 से 8 साल की उम्र के बीच बच्चे भाषाएँ सबसे तेजी से सीखते हैं और बहुभाषिकता के छोटी उम्र के शिक्षार्थियों के लिए बड़े ज्ञानात्मक लाभ हैं। इसलिए फाउंडेशनल स्तर से ही बच्चों को विभिन्न भाषाओं के परिवेश में डाला जाएगा। (राशिनी, 4.12, पन्ना 13)   परंतु सफल अंतर्राष्ट्रीय व्यवहार और खोज इस धारणा को झुठलाते हैं। चीन के बारे में निम्न टिप्पणी अंतर्राष्ट्रीय व्यवहार के बारे में बताती है : “राष्ट्रीय पाठ्यक्रम के अनुसार, तीन केंद्रीय विषयों में से एक विषय के रूप में अंग्रेजी की पढ़ाई प्राथमिक तीन से होती है (मतलब बच्चे की उम्र के नौवें साल से - जोगा सिंह), लेकिन स्थानीय शिक्षा विभाग और पाठशाला इस बात के लिए स्वतंत्र हैं कि अंग्रेजी पढ़ाना कब शुरू करते हैं। बड़े शहरी क्षेत्रों में कई पाठशालाएँ अंग्रेजी पहली कक्षा से शुरू कर देती हैं; परंतु सुदूर ग्रामीण क्षेत्रों की पाठशालाएँ अध्यापन के स्रोत कम होने के कारण अंग्रेजी देर से शुरू करती हैं।“   “आम तौर पर, 2011 के राष्ट्रीय पाठ्यक्रम के अनुसार जहाँ अंग्रेजी तीसरी कक्षा से शुरू होती है, प्राथमिक पाठशालाओं में तीन केंद्रीय विषयों के लिए साप्ताहिक पाठ ऐसे होते हैं : तीसरी कक्षा से छठी कक्षा तक विद्यार्थियों को सप्ताह में तीन दिन चालीस-चालीस मिनट के लिए अंग्रेजी पढ़ाई जाती है। इस की तुलना में, चीनी भाषा और गणित के विषय सप्ताह में छह-छह घंटे के लिए पढ़ाये जाते हैं। गौण विषयों, जैसे शारीरिक शिक्षा, विज्ञान और संगीत से तुलना की जाय तो अंग्रेजी को भी इतने समय के लिए ही पढ़ाया जाता है (शिक्षा मंत्रालय, 2001)। पढ़ाई के घंटों के हिसाब से अंग्रेजी गौण विषय है।“   मुझे लगता है कि पूरा भारत यह समझता है कि चीन तो अंग्रेजी के पीछे पागल हुआ पड़ा है। इस पर मुझे कोई आश्चर्य नहीं है। जब हम जानते नहीं होते और न ही किसी चीज के बारे में कुछ भी जानने की जरूरत समझते हैं, तो हमें इतनी ही जानकारी होती है, जितनी चीन में अंग्रेजी की पढ़ाई के बारे में है; चाहे ‘जानकारी क्रान्ति का युग’ ही क्यों न चल रहा हो।   जहाँ तक छोटी उम्र में विदेशी भाषा सीखने के लाभ की बात है, मइट (एमआईटी, अमेरिका) की इसके बारे में खोज आँखें खोलने वाली है : “हजारों बालिगों ने जिन्होंने बीस साल की उम्र के बाद सीखना शुरू किया, उन्होंने मातृभाषा स्तर जैसे ही अंक प्राप्त किए।“ मतलब उनका स्तर मातृभाषा जैसा ही था। ()   “जिन बच्चों और बालिगों को कार्यशाला की समानान्तर सामग्री या गहन कार्यक्रम के आरंभिक महीनों में डाला गया, उन पर किए गए तुलनात्मक अध्ययन बताते हैं कि बालिगों ने बच्चों से बुरी कारगुजारी नहीं, बल्कि बेहतर कारगुजारी दिखाई ……. शायद इस कारण कि उन्होंने चैतन्य कार्यनीति का प्रयोग किया और जो वे अपनी भाषा के बारे में जानते थे उस जानकारी का प्रयोग किया।“ (वही, पन्ना 7); समानान्तर सामाग्री का मतलब यह है कि बच्चों और बालिगों को उम्र के हिसाब से एक जैसी उचित सामाग्री दी गई और गहन कार्यक्रम का मतलब डुबोने (इमर्शन) विधि है।   बीस साल से अधिक उम्र समूह के बालिग एक साल की पढ़ाई से ही व्याकरण की न माने जाने की हद तक कठिन परीक्षा में 100 में से 80-85 अंक प्राप्त करते हैं।“ (वही, पन्ना 9) यह भी बता दूँ कि 100 में से 90 अंक लेने का मतलब मातृभाषा के स्तर के अंक प्राप्त करना है।   बर्तानिया के अलैक्स राउलिंग, जो 15 भाषाएँ बोलते हैं, भाषाएँ सीखने के बारे में अपना तजुर्बा ऐसे बताते हैं : “लोग कहते हैं कि बालिग होकर सीखना बहुत कठिन होता है। मैं कहता हूँ कि आठ साल की उम्र के बाद सीखना कहीं अधिक आसान होता है। बच्चा तीन साल में भाषा सीखता है, लेकिन बालिग कुछ महीनों में सीख जाता है।“    अलैक्स भाई, कैसे समझाऊँ आपको कि हमें तो डेढ़ सौ साल में भी नहीं आई!   यह सही है कि स्वाभाविक भाषा-वातावरण में बच्चा एक ही समय में कई भाषाएँ अपने-आप सीख जाता है। पर स्वाभाविक भाषा-वातावरण और कक्षा-कक्ष के बनावटी वातावरण का बाल-भर दिखने वाला अंतर वास्तव में हिमालय पहाड़-जैसा है। इसके लिए यही प्रमाण पर्याप्त है कि भारत का पंद्रह साल अंगेजी पढे (बीए पास) विद्यार्थी का हाथ भी अंग्रेजी के हाथों तंग ही होता है; जो काम एक वर्ष में पूरा हो सकता है। इस स्वाभाविक और बनावटी वातावरण के नतीजे निम्न पन्ने से जाने जा सकते हैं। इसी पन्ने पर मइट का उपरोक्त अध्ययन भी प्राप्त है -    III. अंग्रेजी माध्यम के बारे में भ्रम :   राशिनी विज्ञान छठी कक्षा से अंग्रेजी में पढ़ाने की बात कहती है, ताकि विद्यार्थी उच्चतर कक्षाओं में विज्ञान ठीक से पढ़ लें। इससे आप राशिनी की शिक्षा-व्यवस्थाओं में उच्चतर शिक्षा में मातृभाषा के स्थान का हिसाब आसानी से लगा लेंगे। सो, अंगेजी माध्यम भ्रम अपने प्रत्येक मंत्र के साथ नीति-पत्र में विद्यमान है। पूरी दुनिया में अंग्रेजी पढ़ाने वाली बर्तानिया की सरकारी संस्था ब्रिटिश काउंसिल की निम्न टिप्पणी बता देती है कि बॉलीवुड-मातृभाषा-मसाला-चलचित्र राशिनी के सूत्रधारों की जानकारी का स्तर क्या है : “चारों ओर यह समझ फैली हुई है कि अंग्रेजी भाषा पर महारत के लिए अंग्रेजी एक विषय के रूप में पढ़ने से अंग्रेजी माध्यम में पढ़ना बेहतर तरीका है। पर इस समझ के लिए कोई प्रमाण हासिल नहीं है।“   ब्रिटिश काउंसिल की इसी पुस्तक में अंग्रेजी माध्यम के नुक़सानों के बारे में भी दर्ज है (पन्ना 3): “छह से आठ साल लगते हैं कि कोई बच्चा इतनी-एक अंग्रेजी सीख ले कि उसे पाठ्यक्रम में शामिल विषय-वस्तु की समझ आ सके। इतने साल लगा कर भी वह अंग्रेजी इतनी अच्छी तरह नहीं सीख सकता कि वह उच्च श्रेणियों के पाठ्यक्रम को अच्छी तरह समझ सके। जैसे कि दक्षिण एशिया और सब-सहारा अफ्रीका में होता है, निम्न प्राथमिक (लोअर प्राइमरी) या प्राथमिक सालों के तुरंत बाद अंग्रेजी माध्यम में चले जाने से अंग्रेजी में नींव इतनी कमजोर होती है कि उच्च प्राथमिक (अपर प्राइमरी) सालों के पाठ्यक्रम को समझा नहीं जा सकता। सो, समझा जाता है कि अंग्रेजी माध्यम जल्दी शुरू करने से पहले आधारभूत सालों में शिक्षा भंग हो जाती है और ऐसे में शिक्षा की प्राप्तियों के पाँव में बेड़ियाँ पड़ जाती हैं।“ (इंगलिश लैड्ग्वेज एंड मीडियम ऑफ इन्सट्रक्शन इन बेसिक एडुकेशन ….. पन्ना 3)   ब्रिटिश काउंसिल की इसी पुस्तक के इसी पन्ने पर निम्न टिप्पणी भारतीय नीतिकारों के अंग्रेजी सम्मोहन के बारे में आँखें खोलने वाली है : “विशेषज्ञों की राय है कि छह से आठ साल लगते हैं कि कोई बच्चा इतनी अंग्रेजी सीख ले कि उसे पाठ्यक्रम का विषय-वस्तु समझ आ सके। इतने साल लगा कर भी वह इतनी अंग्रेजी नहीं सीख सकता कि वह उच्चतर कक्षाओं के पाठ्यक्रम को अच्छी तरह समझ सके।”   छः से आठ साल! मेरे प्रिय सह-भारतीय जन! केवल धन-खर्च का हिसाब करने से साँसें उड़ जाएँगी।   IV. भाषाओं और शिक्षा का कुल-नाश :   भाषा के बारे में जो नीतियाँ इस नीति-पत्र राशिनी में शामिल हैं, यदि वो लागू हो गई तो भारतीय शिक्षा का जो थोड़ा-बहुत बचा भी है, वह भी ध्वस्त हो जाएगा। जो भाषा अंधेर-कूप (ब्लैक होल) से पैदा होने वाला है, वह भारतीय बच्चों को पूरी तरह खा जाएगा। उदाहरणतया, यदि कोई शिक्षार्थी एक विदेशी भाषा चुनावी विषय के तौर पर लेता है तो छठी से आठवीं तक वो भाषा के पाँच कोर्स करेगा (त्रि-भाषा मंत्र की तीन भाषाएं + भारतीय भाषा पर मस्ती कोर्स + विदेशी भाषा)। किसी सनातन भारतीय भाषा का दो साल का कोर्स अभी आगे खड़ा है, जो छठी से बाहरवीं के बीच होगा। यह सब पाठशाला स्तर की शिक्षा के बारे में है। मतलब यह हुआ कि यह भाषा अंधेर-कूप बच्चों को न कोई भाषा ढंग से सीखने देगा और न शिक्षा का और कुछ।   V. बेचारी हिंदी-पट्टी और दूसरे :   जब प्रधानमंत्री जी ने भी आज कह ही दिया है कि मातृभाषा माध्यम में “जहां संभव होगा” वहीँ पढ़ाया जाएगा, तो जिन भारतीय भाषाओं को अभी मान्यता ही प्राप्त नहीं हुई, उन भाषाओं वाले को तो शोक-सभा के आमंत्रण भेज सकते हैं। और यह शोक शायद हिंदी पट्टी को सब से अधिक मनाना पड़े। तथा-कथित हिंदी पट्टी की पाठशाला की शिक्षा के आँकड़े स्पष्ट बताते हैं कि भारत में शिक्षा का सबसे बुरा हाल इस क्षेत्र और उन क्षेत्रों का है, जहाँ शिक्षा मातृभाषा में कम होती है। ‘हिंदी-पट्टी’ में शिक्षा का बुरा हाल होने की एक वजह यह है कि इस क्षेत्र में अनेक मातृभाषाएँ हैं, पर राजनैतिक और साम्प्रदायिक कारणों से इन्हें हिंदी की उपभाषाएँ घोषित किया हुआ है। इसी कारण इस क्षेत्र की पढ़ाई हिंदी में होती है; और यह किताबी हिंदी दूसरी भाषाओं के बच्चों के लिए अपरिचित होने की वजह से उनकी शिक्षा को खाए जा रही है। सो, यह कहना भी उचित है कि ‘हिंदी-पट्टी’ के अहिन्दी क्षेत्र की शिक्षा का एक बड़ा दुश्मन हिंदी ही बनी हुई है; और तथा-कथित हिंदी-पट्टी में यह अहिन्दी क्षेत्र हिंदी क्षेत्र से कहीं बड़ा है।   VI. बेचारे पीड़ा-पीड़ित :   मातृभाषा आधारित पढ़ाई के लिए केवल भारतीय सरकारें और राजनीतिज्ञ ही समस्या नहीं हैं। तेलुगू भाषी श्री कंचा इलईया जैसे वंचितों के घोषित सहानुभूतिकार बच्चों को अंग्रेजीनाश से अंग्रेजी के द्वारा ही बचाना चाहते हैं। वे सरकारी पाठशालाओं को अंग्रेजी माध्यम में कराने में लगे हुए हैं; ये पक्के प्रमाण होते हुए भी कि यदि पढ़ाई का माध्यम मातृभाषा नहीं तो वंचित और संपन्न बच्चों की पढ़ाई में प्राप्तियों में अन्तर और बढ़ जाता है। सो, सहानुभूतिकारों की समझ के दीये में भी भारतीय नीतिकारों का ही अंग्रेजी तेल जलता है। मैंने ब्रिटिश काउंसिल, यूनेस्को और दूसरी खोजों के नतीजे और सफल अंतर्राष्ट्रीय व्यवहार की जानकारी एक साल से भी अधिक समय पहले श्री कंचा इलईया जी को भेजी थी, पर अभी तक उत्तर नहीं मिला।   VII. मीठी गोली :   राशिनी-पत्र आधारभूत स्तर की शिक्षा मातृभाषा में होने के लाभ तो बताता है, पर साथ ही “जहाँ संभव हो” का फन्दा टाँग देता है। हम जानते ही हैं कि 1947 से लेकर अब तक शिक्षा-नीति के बारे में प्रत्येक आयोग और समिति ने मातृभाषा माध्यम की सिफारिश की है। इन सिफारिशों का इतना ही लाभ हुआ है कि प्रत्येक सिफारिश के बाद अंग्रेजी माध्यम और बढ़ जाता रहा है। शिक्षा में निजीकरण और मातृभाषा माध्यम आग और पानी हैं। एक घड़े में इकट्ठे नहीं डाले जा सकते। जैसे राशिनी निजीकरण के बाढ़-द्वार खोलती है, उसी से पता चल जाता है कि मातृभाषा माध्यम शोक-दिवस की ओर बढ़ रहा है; यदि मातृभाषा की संतानों ने कोई बड़ा प्रयत्न नहीं किया तो। वैसे यह अलग बात है कि अंग्रेजी माध्यम शिक्षा होने के कारण देश की अधिकतर चीजें शोकशाला की ओर ही दौड़ रही हैं।   राशिनी में एक और मीठी बात यह है कि देश में इस समय चल रहे भाषा कोर्सों का स्वभाव केवल साहित्यिक होने की बात कही गई है। (इसमें अंग्रेजी भी मिला लें जी)। इससे अर्थ यह निकला कि भाषाओं के कोर्सों के नाम पर भारत में जो पढ़ाया जा रहा है, वह अधिकतर साहित्य की पढ़ाई है, भाषा की नहीं। मतलब यह निकला कि भारत में लगभग 130 करोड़ अंग्रेजी दीवाने होते हुए भी अंग्रेजी के कोर्स अंग्रेजी भाषा से खाली हैं। इससे अंधे-प्रेमी कहाँ मिलेंगे! अज्ञानता सच में वरदान होती होगी।   VIII. कल का चित्र :   राशिनी-पत्र को बस अंग्रेजी और हिंदी के पंख लगा कर उड़ाने का मतलब यह हुआ कि हिंदी के सिवा किसी और भारतीय भाषा में 66 पन्ने पलटने का आज की सरकार के पास न तो सामर्थ्य है और न ही इच्छा, या दोनों ही नहीं। गूगल-पलटा होते हुए भी। अब यह समझने के लिए कि ‘मातृभाषा माध्यम कहाँ संभव होगा’, अधिक इंचों के घेरे वाले सर की जरूरत नहीं है। चलो मैं आप को उस स्थान का नाम बताये ही देता हूँ। उस स्थान का नाम है - कहीं-भी-नहींस्तान। जैसे कि मैने ऊपर बताया है, अब तो अपने प्रधानमंत्री जी ने स्वयं कह दिया है कि मातृभाषा माध्यम ‘जहाँ संभव हो’ वहीँ होगा।   IX. मेरा प्रस्ताव :   बहुत ही सरल है; वैद्य की सुनिए (भाषा और शिक्षा नीति के विशेषज्ञ), प्रमाणित का अनुसरण कीजिए (मतलब, भाषा और शिक्षा पर खोज), और नकल कीजिए (दुनिया में शिक्षा में सफ़ल देसों की)। मुझे आशा है कि इनके संकेत मैंने ऊपर दे दिए हैं। यदि स्पष्ट नहीं तो गूगल बाबा को आधा दिन दीजिए और देखिए कि सज्जन पुरूष अमेरिका, राक्षस चीन, शांतिदूत (अगस्त 1945 से) जापान, कहीं बाहर से टपका दक्षिण कोरिया, और अपने दूसरे सम्माननीय, जैसे कैनाडा, जर्मनी, फ़्रांस, रूस, फिनलैंड, स्वीडन, डेनमार्क, नार्वे, हालैंड, और अपना अंधा प्यार अंग्रेज़ी बर्तानिया, और कोई दूसरा, जो अपनी तरह सामाजिक, राजनैतिक, सांस्कृतिक, और, बिलकुल, आर्थिक रूप से गला-सड़ा नहीं है, उसे देख लीजिए कि वो क्या कर रहा है। इन आधारों पर, अपने वर्तमान भाषा नीति प्रस्ताव हमें पहला दर्जा दिलवा देंगे, (जी हाँ, बुद्धिमता के विपरीत में)। पर इन प्रस्तावों के परिणाम और भी भयानक होने वाले हैं; भारतीय शिक्षा मर जाएगी (धाराशाई तो पहले ही हो चुकी है); और इसके साथ क्या मरता है और क्या नहीं, इसके विस्तार में जाने की जरूरत नहीं है। अंत में, अच्छी खबर! जहाँ तक अपनी भाषा नीति और व्यवहार का सवाल है, पाकिस्तान और नाइजीरिया जैसे अपने सगे भाई हैं। बाकी के लिए कृपया अपने-आप तुलना कर लें।   X. और के लिए :   पहली 485 पन्नों वाली रपट पर मेरा कुछ लम्बा लेख पंजाबी के अखबार में छपा था। यह और इसका हिंदी पलटा निम्न पते से पढ़ा जा सकता है। यहाँ भाषा नीति के मामलों के बारे में मेरी और लिखित भी पड़ी हैं।      मकड़जाल   JogaSingh-Papers   निम्न पते पर मेरे कुछ बोलचित्र (वीडियो) भी पड़े हैं:      यूट्यूब   प्रिय भारतीयो! यदि आप को लगे कि राशिनी को कहीं मैंने ठीक से समझा नहीं है, तो मुझे क्षमा करें; और मेरी ठीक-न समझी की जानकारी मुझे दें। आभारी हूँगा। मेरे कान और आँख पते नीचे दिए हैं।   सरबत्त दा भला**! (**सब का भला हो**!)**  ","categories": ["home"],
        "tags": ["Indian language policy 2020","language policy in nep 2020","illusion about english medium","medium of learning"],
        "url": "http://localhost:4000/home/bhaarateey-bhaasha-neeti-2020-par-tippaniyaan/",
        "teaser":"http://localhost:4000/images/360e67cd-5861-40a8-b985-6d03e4525083.webp"},{
        "title": "कालिदास के ग्रंथों में प्रकृति और नारी की अन्योन्याश्रयता",
        "excerpt":"          कवि-कुल शिरोमणि ‘कनिष्ठिकाधिष्ठित’ कालिदास संस्कृत वाङ्ग्मय के ही नहीं, भारतीय मनीषा के भी सर्वश्रेष्ठ निदर्शन हैं। वर्षा-काल में अनायास फूट पड़े निर्झरों की भाँति हृदय के अंतस्तल से उमड़कर बहते हुए उनके काव्य ने विश्व भर के काव्य रसिकों को संतृप्त किया है।    प्रकृति और नारी इस कवि-गुरु के दो ऐसे प्रधान प्रिय क्षेत्र रहे हैं, जिनमें इनकी काव्य मनीषा ने सर्वाधिक विचरण किया है। परन्तु अन्य सामान्य कवियों की भाँति उन्होंने प्रकृति का केवल आलंबन, उद्दीपन या आलंकारिक रूप में और नारी का केवल नख-शिख वर्णन या संयोग-वियोग के रूप में ही चित्रण नहीं किया है। कवि का प्रतिभा-कौशल तो वहाँ दिखायी पड़ता है, जहाँ उन्होंने प्रकृति और नारी में अन्योन्याश्रय संबंध स्थापित कर दिया है। कभी तो प्रकृति की सहचरी नारी और कभी नारी की सहचरी प्रकृति - ऐसे अंतर्संबंधों से कालिदास-काव्य अटा-पटा है। कहीं उपमा, उत्प्रेक्षा आदि अलंकारों के रूप में प्रकृति और नारी का सादृश्य दिखायी पड़ता है, कहीं वही प्रकृति उद्दीपन रूप में दिखायी पड़ती है तो कहीं शांति प्रदायिनी रूप में। कहीं प्रकृति नारी की सहायिका होती है, कहीं प्रकृति में नारी दिखायी पड़ती है, कहीं नारी में प्रकृति के दर्शन होते हैं।   कालिदास-रचित मान्य सात ग्रंथों में दो - ‘ऋतुसंहार’ और ‘मेघदूत’ विशुद्धतः प्रकृति-चित्रण और प्रकृत्यानुसार मानवीय संवेदनाओं का विशद वर्णन है। ‘ऋतुसंहार’ में, जैसा कि नाम से ही स्पष्ट है, भारत में पायी जानेवाली छहो ऋतुओं का केवल मनोहारी वर्णन ही नहीं है, वरन् वह मानवीय, विशेषकर नारी की मनोदशा एवं व्यवहारों पर पड़नेवाले प्रभाव के रूप में प्रस्तुत है। कवि की कीर्ति के सबसे प्रकाशवान स्तंभ ‘मेघदूत’-जैसा प्रकृतिजन्य मानवीय संवेदना के उद्दीपन का सुरम्य वर्णन अन्यत्र दुर्लभ है। भावना की पराकाष्ठा पर पहुँचकर निर्जीव मेघों को दूत बना लेना और उसके साथ स्वयं यक्ष एवं यक्ष-प्रिया का सजीव तादात्म्य स्थापित कर लेना विश्व साहित्य की संभवतः अपूर्व घटना है। इसके बारे में प्रसिद्ध पाश्चात्य विद्वान विल्सन की मान्यता है कि ‘‘मेरा अपना मत है कि हमारे पास क्या तो श्रेण्य (classical) कविता और क्या आधुनिक (modern) कविता - कहीं भी ऐसे नमूने नहीं मिलेंगे, जिनमें इससे अधिक कोमलता अथवा सुकुमार भावना है।’‘1   आलंकारिक तादात्म्यः   उपमा, उत्प्रेक्षा आदि आलंकारिक रूप में कवि ने प्रकृति और नारी का तादात्म्य बहुतायत से प्रस्तुत किया है। ‘मेघदूत’ में वर्षाकाल के मेघों एवं गंगा से युक्त कैलाश का वर्णन करते हुए यक्ष मेघ से कहता है कि जिस प्रकार खिसकी हुई सफेद साड़ी वाली कामिनी प्रिय के अंक में अवस्थित होती है, उसी प्रकार कैलाश के ऊपर श्वेत वस्त्र-सी गंगा गिरी हुई है। कैलाश-स्थित अलका मेघों को उसी प्रकार धारण करती है, जिस प्रकार कामिनी अपने ऊपर मोती गुँथे बालों को धारण करती है-      तस्योत्संगे प्रणयिन इव स्त्रस्तगंगादुकूलां     न त्वं दृष्ट्वा न पुनरलकां ज्ञास्यसे कामचारिन्।     या वः काले वहति सलिलोद्गारमुच्चैर्विमाना     मुक्ताजालग्रथितमलकं कामिनी याभ्रवृन्दम्।। 2    उत्तरमेघ में यक्ष अपनी विरहिनी प्रिया को प्रिय-वियुक्त चकवी तथा पाले की मार से बर्बाद कमलिनी की तरह कहता है -      तां जानीथाः परिमितकथां जीवितं मे द्वितीयं     दूरीभूते मयि सहचरे चक्रवाकीमिवैकाम्।     गाढ़ोत्कण्ठां गुरुषु दिवसेष्वेषु गच्छत्सुबालां     जातां मन्ये शिशिरमथितां पद्मिनीं वाऽन्यरूपाम्।। 3    शकुंतला के ओठों की लालिमा नव पल्लव की भाँति है, भुजाएँ मसृण डण्ठल की तरह हैं तथा उसके पूरे व्यक्तित्व में फूलों की भाँति आकर्षण है -      अधरः किसलयरागः कोमलविटपानुकारिणौबाहू।     कुसुममिव लोभनीयं यौवनमंगेषु सन्नद्धम।। 4    शकुन्तला का वन की लताओं और पादपों से इतना घनिष्ठ संबंध है कि वे एक दूसरे के मनोभावों को भी समझ लेते हैं। वाटिका में भ्रमण करती हुई शकुन्तला को प्रतीत होता है कि यह मौलसिरी का पौधा अपनी पल्लवरूपी उँगलियों से उसे जल्दी करने के लिए कह रहा है। 5   उद्दीपक-संबंधः   नारी-मनोभाव के उद्दीपक रूप में प्रकृति की अति प्रचलित परंपरा की प्रचुर प्रस्तुति कालिदास के काव्य में हुई है। ‘ऋतुसंहार’, जिसमें षड्ऋतुओं का वर्णन हुआ है, कामिनियों के चित्त पर पड़नेवाले प्रकृति के प्रभावों से भरा पड़ा है। वर्षाकाल में विरह-पीड़ित अश्रुपूरित कमलनयनाएँ उसी प्रकार श्रृंगार से वियुक्त हो जाती हैं, जिस प्रकार पीले पत्ते वृक्षों से -      विलोचनेन्दीवरवारिबिन्दुभि-     र्निषिक्तबिम्बाधरचारुपल्लवाः।     निरस्तमाल्याभरणानुलेपनाः     स्थिता निराषाः प्रमदाः प्रवासिनाम्।। 6    ‘ऋतुसंहार’ की हेमंतऋतु पूरे सर्ग में नायिकाओं को पीड़ित-आनंदित करती रही है। आश्रम की वाटिका में सखियों के साथ पादप-सिंचन करती हुई शकुन्तला मनोरम प्रकृति के सान्निध्य में अनागत प्रणय की भावना से भर जाती है। इसी प्रकार ‘मेघदूत’, ‘कुमारसंभव’, ‘रघुवंश’ आदि अनेक प्रसंगों से भरे पड़े हैं, जिनमें प्रकृति के सुन्दर साहचर्य ने कामिनियों के मन में प्रणय का संचार किया है।   शांतिदायक संबंधः   कालिदास के काव्य में प्रकृति केवल उद्दीपक के रूप में ही नहीं, वरन् नारियों की पीड़ा कम करने वाले के रूप में भी आया है। मेघदूत में नखक्षत से पीड़ित नायिकाएँ वर्षा की प्रथम बँदों से सुख प्राप्त करती हैं -      नखपदसुखान्प्राप्य वर्षाग्रबिन्दु। 7    अंग-सादृश्य में प्रकृतिः   प्राकृतिक अवयवों के साथ नारी-अंगों की सादृश्य स्थापना में कालिदास की चित्तवृत्ति खूब रमी है। पके बिम्ब-फल के साथ रक्तिम ओठों का सादृश्य अनेकत्र उपस्थित हुआ है -                  नीवीबन्धोच्छ्वसितषिथिलं यत्र बिम्बाधराणां। 8                  उमामुखेबिम्बफलाधरोष्ठे 9 आदि            यक्ष-प्रिया के अतुलनीय सौन्दर्य का वर्णन करते हुए शरीर की समता प्रियंगु लताओं से, नयनों की भयभीत हिरनी के नेत्रों से, मुख-शोभा की चाँद से, सुचिक्कण बालों की मयूरपंख से और भ्रूभंगों की जल-तरंगों से समता स्थापित की गयी है। 10   प्रकृति और नारी की एकात्मकताः   नगर के कोलाहल से दूर प्रकृति की सुरम्य गोद में पली शकुन्तला जब कण्व के आश्रम से विदा होने को होती है तो प्रकृति ही उसका श्रृंगार करती है। किसी वृक्ष ने चन्द्रमा के समान उज्जवल और मांगलिक रेशमी वस्त्र दिया, किसी ने महावर। इस तरह नारी-सौंदर्य के साथ प्रकृति की एकात्मकता अन्यत्र दुर्लभ है।   केवल शरीर-सज्जा ही नहीं, वरन् भावात्मक एकात्मकता के भी दर्शन ‘अभिज्ञानशाकुन्तलम्’ के चतुर्थ अघ्याय में होते हैं। विदा होती शकुन्तला को कोकिलाएँ कुहुक कर प्रस्थान की आज्ञा प्रदान करती हैं। 11 हिरन-शावक प्रस्थान करती शकुन्तला का रास्ता नहीं छोड़ता 12 तथा हिरनियों ने कुश के ग्रास उगल दिए, भौरों ने नाचना बंद कर दिया और पल्लवों ने आँसू बहाए। 13   इस प्रकार नारी अंग और उसके मनोभावों का सादृश्य और एकात्मकता कालिदास के काव्य में प्राणधारा की तरह व्याप्त है।   संदर्भ :      ‘मेघदूतम्’, संपादक- डा0 संसारचन्द्र एवं पं0 मोहनदेव पंत, प्रकाशक- मोतीलाल बनारसीदास, 1979   पूर्वमेघ, 65   उत्तरमेघ, 23   ‘अभिज्ञानशाकुन्तलम्’, प्रथम अंक, पृ0 74, संपादक- सुबोधचन्द्र पन्त, प्रकाशक- मोतीलाल बनारसीदास, 1970   वही, पृ0 71   ‘ऋतुसंहारम्’ संपादक- व्यंकटाचार्य उपाध्याय एवं एम0 आर0 काले, प्रकाशक- मोतीलाल बनारसीदास,1997   पूर्वमेघ, 37   उत्तरमेध, 7   कुमारसंभवम्, 67   उत्तरमेध, 44   ‘अभिज्ञान शाकुन्तलम्’, चतुर्थ सर्ग, श्लोक - 9   वही, चतुर्थ सर्ग, श्लोक - 11  ","categories": ["saahity"],
        "tags": ["कालिदास","कालिदास के काव्य में प्रकृति और नारी","सौंदर्य-दृष्टि"],
        "url": "http://localhost:4000/saahity/kaalidaas-ke-granthon-mein-prakrti-aur-naaree-kee-anyonyaashrayata/",
        "teaser":"http://localhost:4000/images/kalidas.webp"},{
        "title": "ऐसे ही रहेंगी बेटियाँ तो कैसे बढ़ेंगी बेटियाँ?",
        "excerpt":"          अंतर्राष्ट्रीय महिला दिवस के अवसर पर अपने देश की महिलाओं की ओर एक बार घूम कर देख लेना वाजिब है। बात महिला दिवस की है, इसलिए यह देख लेना भी जरूरी है कि किस तरह इस दिवस की शुरुआत हुई।    महिला दिवस आज भले ही शुभकामनाओं को लेने-देने, कार्यक्रमों को आयोजित करके कल अखबार में फोटो देखने और बाजारू उत्पादों को बेचने का अवसर मात्र बनकर रह गया हो, मगर इसकी उत्पत्ति अपनी स्थिति से असंतुष्ट महिलाओं के विद्रोह से हुई थी और आज तक इस दिवस के हर मोड़ पर महिलाओं के विद्रोह और विजय का गौरवगान अंकित है। वर्ष 1908 में नौकरी के घंटे कम करने और बेहतर वेतन के साथ ही कुछ अन्य माँगों को लेकर अमेरिका के न्यूयार्क की सड़कों पर 15 हजार से अधिक महिलाओं ने सत्ता और पुरुषवादी वर्चस्व को पहली बार चुनौती दी थी। इस प्रदर्शन ने स्त्रियों की अस्मिता की उपेक्षा करने वाली दुनिया की आँखें खोल दीं और इसके साथ ही नारियों के प्रति चिंता और नारीवादी चिंतन के एक नए अध्याय की शुरुआत हुई। एक बार उठी यह लपट धीरे-धीरे फ़ैलने लगी। एक ही प्रदर्शन ने इसे राजनीतिक विषय बना दिया और अगले साल सोशलिस्ट पार्टी ऑफ़ अमेरिका ने इस दिन को राष्ट्रीय महिला दिवस के रूप में मनाया। उसके अगले साल कोपेनहेगेन में 17 देशों की सैकड़ों कामकाजी महिलाओं के सम्मलेन में जर्मन सोशलिस्ट डेमोक्रेटिक पार्टी की नेता क्लारा जेटकिन के इस दिवस को अंतर्राष्ट्रीय महिला दिवस के रूप में मनाये जाने के प्रस्ताव को सर्वसम्मति से स्वीकार किया गया। उसके अगले साल 1911 में 19 मार्च को ऑस्ट्रिया, डेनमार्क, स्विट्जरर्लैंड, जर्मनी आदि कई देशों के द्वारा इसे अंतर्राष्ट्रीय दिवस के रूप में मनाया गया। बाद में 1913 में इस इसे 19 मार्च के बदले 8 मार्च को मनाने का निर्णय लिया गया। यह कहानी 8 मार्च, 1917 को रूसी महिलाओं के उस विद्रोह के बिना अधूरी रह जाएगी, जिन्होंने रोटी, कपड़ा और राजनीतिक अधिकारों के लिए मास्को की सड़कों पर हंगामा मचा दिया था। वह हंगामा इतना बड़ा था कि जार को इस्तीफा देना पडा था और महिलाओं को वोट देने का अधिकार प्राप्त हुआ था। लगातार इस दिवस के साथ महिलाओं के विक्षोभ और बगावत की कथाएँ जुड़ते जाने के बाद 1975 में संयुक्त राष्ट्रसंघ ने भी इस दिवस को किसी विशेष थीम के साथ मनाने का निर्णय लिया। 2021 का थीम है – “Choose To Challenge”.                 कालिदास के ग्रंथों में प्रकृति और नारी की अन्योन्याश्रयता            कवि-कुल शिरोमणि ‘कनिष्ठिकाधिष्ठित’ कालिदास संस्कृत वाङ्ग्मय के ही नहीं, भारतीय मनीषा के भी सर्वश्रेष्ठ निदर्शन हैं। वर्षा-काल में अनायास फूट पड़े निर्झरों की...    इस तरह अंतर्राष्ट्रीय महिला दिवस का इतिहास महिलाओं के संघर्ष की स्मृति भी है और समानाधिकारपूर्वक बेहतर जीवन पाने की आकांक्षा भी है।   इस दिवस के अवसर पर भी यदि हम अपने देश की महिलाओं की स्थिति पर दृष्टिपात नहीं करते हैं तो हमारी संवेदनशीलता पर गहरा प्रश्नचिह्न लगता है। यह सही है कि मताधिकार, सुरक्षा, आरक्षण, स्वामित्व आदि कागजी अधिकारों की प्राप्ति के लिए हमारे देश की महिलाओं को सड़क पर कोई बड़ा संघर्ष नहीं करना पडा है। लेकिन तमाम तरह के कागजी अधिकारों और सुरक्षा के बावजूद अपने पूरे पारिवारिक, सामाजिक, आर्थिक और राजनीतिक परिदृश्य में हमने महिलाओं को दोयम दर्जे की नागरिकता दे रखी है, यह तो चिंता की बात है ही। इसके साथ ही शहरों में आज भी सब्जियों की दूकानों की तरह दूकानें सजाकर देह बेचनेवाली गणिकाओं का होना हमसे सभ्य होने के सारे कारण छीन लेता है। हमारे बाजार ने कंडोम से लेकर ट्रक के टायर तक के विज्ञापन में महिलाओं का वजह-बेवजह उपयोग करके उसके प्रति भोग और आकर्षण की मानसिकता गढ़ी है, उस पर हम कभी बहस भी नहीं करते। आज भी किसी लड़की के बारे में बात करने में दो लड़कों की अन्तरंग बातचीत उसकी देह-यष्टि और कामुकता के इर्द-गिर्द ही सिमट कर रह जाती है। ये सामाजिक-आर्थिक विकृतियों की कुछ ऐसी तस्वीरें हैं, जिनसे हम संवेदित भी नहीं होते। ….. इन पर चिंता की जानी चाहिए।   यह चिंता तब और भी बढ़ जाती है, जब हम पारिस्थितिक आँकड़ों पर निगाह दौड़ाते हैं। हाल ही में बालिकागृहों में यौन उत्पीडन की अनेक घृणित घटनाओं के उजागर होने ने बालिकाओं की अस्मिता और सुरक्षा की राजकीय और सामाजिक चिंता को सवालों के दहकते हुए घेरे में लाकर खडा कर दिया है। वाणिज्य एवं उद्योग मंडल (एसोचैम) के सामजिक विकास संस्थान की रिपोर्ट के मुताबिक़ देश की राजधानी दिल्ली में हर 40 मिनट में एक महिला का अपहरण और बलात्कार होता है। नेशनल क्राइम ब्यूरो द्वारा जारी आंकड़ों के अनुसार 2012 में दिल्ली में निर्भया के वीभत्स काण्ड के बाद से बलात्कार की घटनाओं में उत्तरोत्तर वृद्धि होती गई है। statistica.com पर प्रकाशित Women in India - statistics &amp; facts में उपलब्ध कराए गए आँकड़ों के मुताबिक़ वर्ष 2005 में जहाँ 18359 बलात्कार के मामले दर्ज हुए थे, वहीं बढ़ते-बढ़ते 2019 में 32559 मामले दर्ज हुए। बलात्कार की इतनी ही संख्या दहशत उत्पन्न करती है, जबकि Live Mint के एक अध्ययन के अनुसार भारत में बलात्कार के 99.01% मामले तो पुलिस स्टेशन में दर्ज ही नहीं कराये जाते। इसी से अंदाज किया जा सकता है कि इस देश में बलात्कार की घटनाएँ किन हदों को पार कर गई हैं। फिर बात केवल लगातार बढ़ते हुए यौन अपराधों तक ही सीमित नहीं है, बल्कि यौन अपराधों के प्रति परिवर्तित होते हुए प्रत्यक्षण (perception) का है। महिलाओं के साथ यौन अपराध पहले भी होते थे, परंतु सामाजिक रूप से इसे निंदनीय समझा जाता था और अपराधी नजरें चुराता था। परंतु अब बलात्कारियों के पक्ष में जुलूस निकाली जाती है। पौरुष के वर्चस्व की यह अवधारणा तो अब न्यायिक फ़ैसलों को भी प्रभावित करने लगी है, तभी तो माननीय नयामूर्ति बलात्कार के प्रति क़ानूनी व्यवस्था को ताक पर रखकर सरपंच की भूमिका अदा करते हुए बलात्कारी को शादी कर लेने की पंचायत करने लगे हैं और 12 वर्ष की बच्ची के स्तनों को मसलने को महज़ अश्लील हरकत मानने लगे हैं।   यह पूरी स्थिति एक भद्दे भारत की तस्वीर पेश करती है. हम अपने मन से ‘मेरा भारत महान’ का नारा जितने जोर-शोर से लगा लें, लेकिन दुनिया की नजरों में यहाँ की महिलाएँ बहुत ही खौफनाक स्थितियों में जीने को विवश हैं। 2018 में थोमसन रायटर्स फाउंडेशन के द्वारा महिला मुद्दों पर काम करने वाली विश्व की 500 महिलाओं की प्रतिक्रया के आधार पर जारी सर्वे रिपोर्ट में जब यह कहा गया कि भारत महिलाओं के लिए दुनिया का सबसे खतरनाक देश है तो अनेक लोगों ने उस सर्वे की भर्त्सना की थी। अपने मुँह मियाँ मिट्ठू बनकर हम स्थितियों को अस्वीकार तो कर ले सकते हैं, लेकिन इससे हमारे बारे में संसार की नजर नहीं बदल जाती। संसार की नजर बदलने के लिए परिस्थितियों को बदलना जरूरी है।   ऐसा नहीं है कि क़ानून नहीं है। महिलाओं की सुरक्षा, भागीदारी और तरक्की के सारे कानूनों के रहते हुए भी सारे हादसे हो रहे हैं। इसलिए यह बात क़ानून की कम और सामाजिक-राजनीतिक-सांस्कृतिक बदलाव की ज्यादा है। एक प्रगतिशील और प्रतिबद्ध राजनीतिक इच्छाशक्ति बदल रही दुनिया के साथ भारतीय महिलाओं को भी कदम-से-कदम मिलाकर चलने की परिस्थिति और अवसर उत्पन्न कर सकती है। लेकिन क्षोभ के साथ कहना पड़ता है कि इस दिशा में भी हम लगातार पिछड़ते जा रहे हैं।   महिलाओं की शिक्षा और रोजगार की स्थितियों को देखते हैं। इसे तो सब स्वीकार करेंगे कि बेहतर सामाजिक, आर्थिक और राजनीतिक स्थिति की प्राप्ति के लिए शिक्षा एक महत्वपूर्ण औजार है। ऐसा देखा गया है कि शिक्षित महिलाएँ अपेक्षाकृत बेहतर और मजबूत स्थिति में रहती हैं। कल्याणी मेनन और ए. के. शिवकुमार रचित ‘Women in India: How free? How equal? में केरल की महिलाओं की बेहतर सामाजिक और आर्थिक स्थिति के पीछे प्रमुख कारक के रूप में शिक्षा को रेखांकित किया गया है। लड़कियाँ जब शिक्षा और रोजगार के लिए बड़ी संख्या में बाहर निकलने लगती हैं तो सामाजिक और आर्थिक व्यवस्था के पुर्जे के रूप में अपने अस्तित्व को स्थापित भी करती हैं। फिर उनकी उन्नत क्षमता, सामाजिक, राजनीतिक और आर्थिक गतिविधियों में बहुसंख्यता तथा निर्णायक भूमिका के कारण उनके साथ होने वाले हादसों में भी कमी आती है।   लेकिन यहाँ भी निराशा ही हाथ लगती है। DISE की 2018 की रिपोर्ट के मुताबिक़ सभी प्रकार के विद्यालयों की प्राथमिक कक्षाओं में 2015-16 में जहाँ 6 करोड़, 22 लाख, 49 हजार, 548 बच्चियों ने नामांकन लिया था, वहीँ वर्ष 2016-17 में यह संख्या 26 लाख, 86 हजार, 415 घटकर 5 करोड़, 95 लाख, 63 हजार, 133 ही रह गई। RTE फोरम के राष्ट्रीय संयोजक अंबरीष राय कहते हैं कि गरीब परिवारों की 30 प्रतिशत लड़कियों ने कभी स्कूल का मुँह ही नहीं देखा है। विश्व बैंक की एक रिपोर्ट के मुताबिक़ भारत में बालिका शिक्षा की स्थिति विश्व के औसत से 22% कम है। इस मामले में उसकी चुनौती श्रीलंका और जिंबाम्बे जैसे कमजोर देशों से भी है। यह आईना है कि हम अपनी बेटियों की चिंता केवल ‘पढ़ेंगी बेटियाँ तो बढेंगी बेटियाँ’ के विज्ञापन में ही करते हैं। हम बेटियों को पढ़ाने और बढ़ाने के नारे तो लगाते हैं, लेकिन जब व्यवस्था करने की बात होती है तो माध्यमिक स्तर पर बालिकाओं को प्रोत्साहित करने के लिए बजट को 110 करोड़ से घटाकर 1 करोड़ कर दिया जाता है। (आम बजट 2021-22)   अशिक्षा और दहशत के इस परिवेश का परिणाम क्या हुआ है? इज्जत की असुरक्षा की मानसिकता से ग्रस्त महिलायें घर से बाहर निकलकर किये जाने वाले कामकाज से हिचकने लगी हैं। अंतर्राष्ट्रीय मुद्रा कोष के 2015 की रिपोर्ट के अनुसार श्रम बाजार में भारत में महिलाओं की भागीदारी घट रही है। वैश्विक स्तर पर वह जहाँ 50% है और पूर्व एशियाई देशों में जहाँ 63% है, वहीँ भारत में 2005 में 36.7% के मुकाबले 2018 में 26% पर आ गई है। वर्ष 2019 में विश्व आर्थिक मंच की ‘वैश्विक लैंगिक अंतराल रिपोर्ट’ में भारत 153 देशों की सूची में 149वें स्थान पर था और वर्ष 2020 में 77 देशों में महिला उद्यमिता की दृष्टि से भारत 70वें स्थान पर है।   यही है अशिक्षा और असुरक्षा के भँवर में डूबती हमारी पूजनीया माताओं और देवकन्या रुपी बेटियों की स्थिति। विश्वास नहीं होता है कि यह वही देश है, जिसकी हवाओं में ‘यत्र नार्यस्तु पूज्यन्ते रमन्ते तत्र देवता:’ का श्लोक गूँजता है, जहाँ की गार्गी और मैत्रेयी की ऋचाओं से पवित्र वेदों का निर्माण हुआ था और जहाँ दुर्गा, सविता, सरस्वती की आराधना शक्ति और उन्नति के लिए होती है। समाज, संकृति और राजकीय व्यवस्था के प्रति विश्वास इसलिए भी धराशायी हो जाता है, क्योंकि आँखों को बलात्कारी के समर्थन में तिरंगा लेकर जुलूस निकलते हुए देखना पड़ता है।                 शिक्षा नीति 2020 और सामाजिक विभेद                 शुभकामनाओं को लेने-देने, कार्यक्रमों में भाषण देने, विकास के गाल बजाने और राष्ट्रीयता के थोथे गीत गाने के बदले इस महिला दिवस के अवसर पर यदि हम इन हालातों को बदलने के लिए चिंता और चिंतन करें तो देश की बदरंग तस्वीर को रंगीन बना सकेंगे। अन्यथा आत्मश्लाघा से भरे एक कुंठित राष्ट्र के रूप में हमारी पहचान बनकर रह जायेगी।  ","categories": ["home"],
        "tags": ["बेटियाँ","माताओं","महिलाओं","अंतर्राष्ट्रीय महिला दिवस"],
        "url": "http://localhost:4000/home/aise-hee-rahengee-betiyaan-to-kaise-badhengee-betiyaan/",
        "teaser":"http://localhost:4000/images/womens-day.webp"},{
        "title": "बजट के स्ट्रेचर पर शिक्षा का परीक्षण",
        "excerpt":"       विशेष परिस्थितियाँ :   वर्ष 2021-22 का बजट विशेष परिस्थितियों की पृष्ठभूमि में प्रस्तुत किया गया था। इस बार का बजट कोविद 19 महामारी के चलते हुए दौर में और लंबी बंदी के कारण जन जीवन से लेकर उद्योग-धंधे - सब कुछ तबाह होने के बाद पेश किया गया था। इसलिए आम आदमी के जीवन में फिर से गत्वरता उत्पन्न करना इस बजट की प्राथमिक आवश्यकता थी।   ​        आम जीवन की तरह ही शिक्षा में भी लगभग एक साल की लंबी बंदी के बाद शैक्षिक संस्थाओं को फिर से खोला जाना है। उसमें बच्चों और शिक्षकों की सुरक्षा और बचाव के लिए सफाई, मास्क, सैनिटाइज़र, पेयजल, शौचालय की साफ़-सफाई की विशेष और सजग व्यवस्था करने के साथ ही अपने अभिभावकों के साथ शहरों से गाँवों में आए लाखों छात्रों के कारण बदले हुए जनसांख्यिक समीकरण में अधिक कक्षाओं, शिक्षकों, बेंच-डेस्क, पुस्तकों और सहायता तथा प्रोत्साहन राशि का विशेष इंतज़ाम किए जाने की ज़रूरत थी।                 बजट 2021 : आवश्यकताओं की कसौटी पर            अप्रैल महीने से वित्त वर्ष शुरू होने के पहले हर साल सरकार के द्वारा आगामी वर्ष के खर्च की रूपरेखा प्रस्तुत की जाती है। इसे ही बजट कहते हैं। खर्च की यह रूपरेख...    ​        कोविद 19 के कारण उत्पन्न आवश्यकता के अतिरिक्त शिक्षा के लिए यह बजट नई शिक्षा नीति की पृष्ठभूमि में भी प्रस्तुत हुआ है। अनेक राज्यों ने इस नई नीति को लागू करने की घोषणा भी कर दी है। इस नीति में शिक्षा, शिक्षक और विद्यालयों के संपूर्ण बदलाव की परिकल्पना प्रस्तुत किए जाने के साथ ही बजट में शिक्षा के लिए 6% के आबंटन का आश्वासन भी दिया गया था।   ​        इसलिए इस बजट में शिक्षा के लिए विशेष वित्तीय प्रावधानों के द्वारा दोनों अपेक्षाओं पर खड़े उतरने की अपेक्षा की जा रही थी।   बजट भाषण में शिक्षा :   यह देखना भी महत्वपूर्ण होगा कि वित्तमंत्री ने अपने लंबे बजट भाषण में कौन-कौन-सी महत्वपूर्ण बातें कहीं या घोषणा की और बजट में उसके लिए किस तरह का प्रावधान किया है। अपने भाषण में वित्तमंत्री ने शिक्षा से संबंधित आठ मुख्य बिंदुओं पर ज़ोर दिया था -      नई शिक्षा नीति के घटकों का अनुपालन करने के लिए 15000 विद्यालयों में गुणवत्ता की दृष्टि से सुधार किया जाएगा।   NGO या निजी स्कूल या राज्य की भागीदारी से 100 नए सैनिक स्कूल खोले जाएँगे।   जनजातीय छात्रों के लिए 750 एकलव्य मॉडल रेसीडेंसीयल स्कूल की स्थापना का लक्ष्य है। इनकी लागत 20 करोड़ से बढ़ाकर 38 करोड़ और दुर्गम क्षेत्रों में 48 करोड़ किया गया है।   अनुसूचित जाति के बच्चों के पोस्ट मैट्रिक स्कॉलरशिप के लिए 4 करोड़ विद्यार्थियों के लिए छह वर्ष तक की अवधि के लिए 35,219 करोड़ रुपए का आबंटन किया गया है।   2019-20 में प्रस्तावित उच्चतर शिक्षा आयोग के प्रस्ताव को इस वर्ष क्रियान्वित किया जाएगा।   9 शहरों में औपचारिक रूप से छत्रक अनुसंधान संस्थानों की संरचना खड़ी की जाएगी। इसके लिए अलग से ग्लू ग्रांट रखा जाएगा।   लद्दाख के लेह में केंद्रीय विश्वविद्यालय की स्थापना होगी।   2019 के बजट में नेशनल रीसर्च फ़ाउंडेशन की घोषणा की गई थी। उसके लिए अब 50,000 करोड़ का प्रावधान किया जा रहा है।   बजट भाषण की इन घोषणाओं से तीन बातें ज़ाहिर होती हैं। पहली यह कि नई शिक्षा नीति के तहत सरकार महज़ 15000 विद्यालयों में ही, गुणवत्ता की दृष्टि से, सुधार किए जाने का लक्ष्य है; बाक़ी लाखों विद्यालय उपेक्षित रहेंगे। समाजशास्त्रीय दृष्टि से कुछ को बेहतर बनाने का अर्थ भेदभाव और असमानता की इबारत लिखना है। तो पहली बात यह कि यह बजट असमानता बढ़ाने की सैद्धांतिक राह पर चली है। दूसरी यह कि इसमें शिक्षा के निजीकरण का खुलेआम ऐलान किया गया है। तीसरी यह कि पिछले वर्ष की घोषणाओं के जब इस वर्ष वित्तीय प्रावधानों की घोषणा की जा रही है तो इस वर्ष की घोषणाएँ भी लंबित रह जा सकती हैं। अर्थात घोषणाओं के पूरा होने का पक्का भरोसा नहीं है।   बजट के प्रदर्शन में बदलाव :   इस बजट में एक और बात ध्यान आकर्षित करती है। वह है किसी मद में वित्तीय प्रावधानों के स्रोतों को दिखाए जाने की परंपरा समाप्त करना। केंद्रीय विद्यालय संगठन, नवोदय विद्यालय समिति, समग्र शिक्षा, मध्याह्न भोजन, अल्पसंख्यकों के कार्यक्रम आदि के बजट में इसे देखा जा सकता है। जैसे समग्र शिक्षा के बजट में GBS, प्रारंभिक शिक्षा कोश, माध्यमिक और उच्चतर शिक्षा कोश आदि स्रोतों से वित्त के प्रावधानों को दिखाना बंद करके केवल Support for Samagra Shiksha लिख दिया गया है। जिस तरह इस सरकार ने अपने शुरुआती दिनों में ही रेल बजट को समाप्त करके आम बजट में समाहित कर दिया, उसी तरह ऊपर वर्णित अन्य मदों में भी किया गया है। इससे प्रावधानों की पारदर्शिता प्रच्छन्न रह जाती है और आम लोग इसे स्पष्ट रूप से नहीं समझ पाते हैं।   कुल बजट :   शिक्षा में कुल आबंटन 93224.31 करोड़ है। यह 3483235.63 करोड़ के कुल बजट का 2.67% है। आज से नहीं, बल्कि कोठारी आयोग की अनुशंसा के समय से ही शिक्षा का बजट 6% किए जाने की माँग होती रही है। इसी सरकार ने अभी कुछ ही दिन पहले लागू की गई शिक्षा नीति में शिक्षा का बजट 6% किए जाने का आश्वासन दिया था। परंतु सरकार अपने ही दिए गए आश्वासन से इस बजट में मुकर गई है, जबकि कोविद 19 के दुष्प्रभावों से निबटने के लिए और नई शिक्षा नीति के आश्वासनों को पूरा करने के लिए शिक्षा के बजट में पहले से बढ़ोत्तरी की ज़रूरत थी।   शिक्षा बजट के भाग :   शिक्षा के संपूर्ण बजट को दो भागों में बाँटकर प्रस्तुत किया गया है, ऐसा पहले से ही किया जाता रहा है - (क) स्कूल शिक्षा और साक्षरता और (ख) उच्च शिक्षा। हम भी इसे इसी तरह अलग-अलग परखने की कोशिश करेंगे।   (क) स्कूल शिक्षा और साक्षरता :   स्कूल शिक्षा और साक्षरता के लिए 2021-22 के बजट में 54873.66 करोड़ का प्रावधान किया गया है। वर्ष 2019-20 में यह 52520.19 करोड़ था, जिसे वर्ष 2020-21 के मूल बजट में बढ़ाकर 59845.00 करोड़ तो किया गया, परंतु फिर उसे संशोधित करके 52189.07 करोड़ कर दिया गया। अर्थात 2020-21 का शिक्षा बजट वर्ष 2019-20 के बजट से भी कम था। इस वर्ष भी यदि पिछले वर्ष की भाँति बजट को संशोधित करके उसी तरह 7 हज़ार करोड़ कम कर दिया गया, जिसकी पूरी संभावना है, तो यह क़रीब 47 हज़ार करोड़ का हो जाएगा और उसमें क़रीब 4.7% महँगाई दर को भी ले लिया जाय तो जो बजट अभी भी पिछले साल के मूल बजट से कम है, उसे संशोधित करके घटा दिया गया तो इस महँगाई दर के हिसाब से 40 हज़ार करोड के आस-पास रह जाएगा। अनपेक्षित रूप से घटे हुए इस वित्तीय आबंटन से शिक्षा की बधी हुई आवश्यकताओं से कैसे निपटा जा सकेगा, यह चिंता की बात है।   ​        जिन मदों के बजट में बढ़ोत्तरी की गई है, पहले उन्हें लेते हैं। वे हैं प्रधानमंत्री नवाचारी अधिगम कार्यक्रम और स्वायत्त निकाय। प्रधानमंत्री नवाचारी अधिगम कार्यक्रम के लिए पिछले साल के 50 लाख के बदले इस बार 10 करोड़ की व्यवस्था की गई है। इसके तहत चलने वाले कार्यक्रमों का खुलासा बजट से नहीं होता है। स्वायत्त निकायों के अंतर्गत केंद्रीय विद्यालय संगठन और नवोदय विद्यालय समिति आते हैं। इनके पिछले साल के संशोधित बजट 10394.99 करोड़ में मामूली इज़ाफ़ा करते हुए उसे 11192.00 करोड़ किया गया है। महंगाई दर के हिसाब से यह बढ़ा हुआ दिखाई पड़ने वाला आबंटन भी पिछले साल की अपेक्षा कम हो जाएगा। लेकिन एक मद में वास्तविक वृद्धि की गई है। वह है विश्व बैंक के अंशदान से चलने वाली STARS परियोजना, जिसमें कुछ राज्यों में शिक्षण-अधिगम को मज़बूती देने के लिए प्रशिक्षण कार्यक्रम चलाया जाएगा और जिसका पुरज़ोर विरोध तमाम शिक्षाविदों ने किया था। पिछले ही साल शुरू हुई इस परियोजना के लिए पिछले साल के 111.79 करोड़ के आबंटन को बढ़ाकर इस बार 485.00 करोड़ कर दिया गया है।   ​        बहुत सारे ऐसे क्षेत्र हैं, जिनमें बजट का घटाया जाना चौंका देता है। स्कूल शिक्षा के केंद्रीय स्थापना का बजट ही 40 करोड़ से घटाकर 33 करोड़ कर दिया गया है। इसका मतलब होता है कि कर्मचारियों की छँटनी होगी और अधोसंरचना में कमी की जाएगी। बड़े ज़ोर-शोर से बेटी बचाओ, बेटी पढ़ाओ का नारा लगाने के बावजूद बालिकाओं को माध्यमिक शिक्षा में प्रोत्साहित करने के लिए दी जाने वाली पिछले साल की 110 करोड़ की राशि को आश्चर्यजनक ढंग से महज़ 1 करोड़ कर दिया गया है। यह टोकेन राशि बालिकाओं को प्रोत्साहित करने की सारी योजनाओं की हवा निकाल देगी। यही दुर्गति मध्याह्न भोजन योजना के लिए वित्तीय प्रावधान में भी दिखती है। नई शिक्षा नीति के अनुसार अब विद्यालयों में बच्चों को मध्याह्न भोजन के साथ ही सुबह का नाश्ता भी दिए जाने का प्रावधान है। राज्यों में इस पर अमल करने की चर्चा भी शुरू हो गई है। लेकिन उसके लिए पिछले साल आबंटित (संशोधित) 12900.00 करोड़ को घटाकर महज़ 11500.00 कर दिया गया है। इसका अभिप्राय यह हो सकता है कि मध्याह्न भोजन की योजना बंद करके उसका मुद्रीकरण कर दिया जाय। उपर्युक्त मदों में तो बजट को कम किया गया है या महंगाई की दृष्टि से बढ़ोत्तरी नहीं हुई है। लेकिन मदरसा और अल्पसंख्यक के लिए इस बजट में एक पाई भी आबंटित नहीं किया गया है, जो पिछले साल 310 करोड़ था। इसे सरकार के मुस्लिम विरोधी रवैये के परिणाम के रूप में देखा जा सकता है। नेशनल एजुकेशन मिशन, जिसके तहत समग्र शिक्षा और वयस्क शिक्षा - दो कार्यक्रम चलते हैं, उसमें भी पिछले साल के मूल बजट 38860.50 करोड़ को घटाकर इस बार 31300.16 करोड़ कर दिया गया है। अर्थात इन कार्यक्रमों में भी कटौती की जाएगी।   ​        ग्रांट्स इन एड टू स्टेट गवर्न्मेंट में भी लगातार कमी की जाती रही है। स्कूल शिक्षा के लिए राज्यों को दी जाने वाली राशि वर्ष 2019-20 में 40729.12 करोड़ थी। वर्ष 2020-21 के मूल बजट में उसे घटाकर 38114.73 करोड़ किया गया और उसे पुनः संशोधित करके 35678.31करोड़ कर दिया गया। इस वर्ष, घटाने की उस प्रवृत्ति को क़ायम रखते हुए, उसे और भी घटाकर 33480.00 अरोड कर दिया गया है। GST लागू होने के बाद पेट्रोल आदि एकाध मदों से होने वाली आय को छोड़कर सारे धन पर केंद्र का क़ब्ज़ा हो गया है। और, अब वह राज्यों को कल्याणकारी मदों में प्रदान की जाने वाली राशि में लगातार कटौती करता जा रहा है। शिक्षा के क्षेत्र में राज्यों को प्रदान की जाने वाली राशि में कटौती कल्याणकारी मदों से सरकार के हाथ खींचने की प्रवृत्ति का सूचक है।                 ऐसे ही रहेंगी बेटियाँ तो कैसे बढ़ेंगी बेटियाँ?            अंतर्राष्ट्रीय महिला दिवस के अवसर पर अपने देश की महिलाओं की ओर एक बार घूम कर देख लेना वाजिब है। बात महिला दिवस की है, इसलिए यह देख लेना भी जरूरी है कि किस तर...    (ख) उच्च शिक्षा :   ​        नई शिक्षा नीति में उच्च शिक्षा को लेकर कई उत्साहजनक बातें की गई हैं। शिक्षा में भारत के वैश्विक हब बनने और भारत के ‘विश्वगुरु’ होने की धारणा अब आम लोगों में बस गई है। लेकिन वित्तीय प्रावधानों की दृष्टि से इस दिशा में कोई भी प्रयास किया जाता हुआ नहीं दिखाई पड़ता है। वर्ष 2020-21 के मूल बजट में उच्च शिक्षा के लिए जहाँ 39466.52 करोड़ रुपए आबंटित किए गए थे, वहीं इस वर्ष इसे घटाकर 38350.00 करोड़ कर दिया गया है।   पहले उन मदों की ओर देखते हैं, जिनमें या तो अप्रत्याशित रूप से वृद्धि की गई है या इस बजट में ही जिन मदों का जन्म हुआ है। सबसे पहले 11वें नंबर पर अवस्थित World Class Institutions नामक मद पर नज़र पड़ती है। ये विश्व स्तरीय संस्थाएँ वे ही हैं, जिनके लिए प्रधानमंत्री ने 2018 में ही घोषणा की थी कि निजी और सार्वजनिक क्षेत्रों के 10-10 विश्वविद्यालयों को उत्कृष्ट बनाया जाएगा और जिसमें जीयो विश्वविद्यालय का भी नाम आया था, जो इतने दिनों के बाद भी कहीं नहीं दिखता है। उसी के लिए इस वर्ष के बजट में 1710.00 करोड़ का प्रावधान किया गया है, जबकि वर्ष 2020-21 के मूल बजट में उसके लिए महज़ 500.00 करोड़ का ही प्रावधान किया गया था। इसी तरह राष्ट्रीय उच्चतर शिक्षा अभियान के बजट को पिछले साल (मूल) के 300 करोड़ को बढ़ाकर इस बार 3000 करोड़ कर दिया गया है और ई लर्निंग के लिए 305.38 करोड़ (संशोधित) के बजट को लगभग दोगुना करके 645.61 करोड़ कर दिया गया है।   कुछ ऐसे मद भी हैं, जिनकी शुरुआत और जिनके लिए वित्तीय प्रबंध इस बजट से किया गया है। वे हैं - भारतीय ज्ञान प्रणाली, जिसके लिए 10 करोड़ का प्रावधान किया गया है; भारतीय भाषा विश्वविद्यालय, जिसके लिए 50 करोड़ का वित्त अबंटित किया गया है।   इन नए मदों के सृजन और कुछ पुराने मदों के बजट में बढ़ोत्तरी के प्रावधान से उस रास्ते को भी समझना चाहिए, जिस पर सरकार उच्च शिक्षा को ले जाना चाहती है।   इन कुछ मदों के अतिरिक्त अन्य मदों में या तो आबंटन घटाया गया है या मामूली वृद्धि की गई है, 4.7% महँगाई दर को जोड़कर देखने पर उनमें भी बजट घटा हुआ ही दिखेगा।   सबसे पहले केंद्र की स्थापना का ही बजट लेते हैं, जो वर्ष 2020-21 के मूल बजट में 39466.52 करोड़ का था, लेकिन इस बार उसके लिए महज़ 38350.65 करोड़ ही आबंटित किया है। उच्च शिक्षा वित्तीय अभिकरण 2200 करोड़ (मूल बजट में) को समाप्त करके महज़ 1 करोड़ कर देना आसहचर्यजनक लगता है। उच्च शिक्षा के सेंट्रल सेक्टर के कुल 2731.40 करोड़ (वर्ष 2020-21 मूल बजट) में लगभग एक हज़ार करोड़ की कटौती करके महज़ 1744.40 करोड़ का कर दिया गया है। छात्रों की वित्तीय सहायता के प्रावधानों के लिए बजट में मामूली वृद्धि करते हुए उसे 2316 करोड़ से बढ़ाकर 2482.32 करोड़ किया गया है, जिसे, बढ़ती हुई महंगाई की दृष्टि से, नहीं बढ़ा हुआ ही माना जाएगा। शोध और नवाचार पर बातें तो खूब बढ़-चढ़कर की जाती रही हैं, लेकिन बजट के आबंटन में इसे प्रोत्साहित करने का कोई प्रावधान नहीं दिखाई पड़ता है। पिछले साल के मूल बजट में शोध और नवाचार के लिए जहाँ 307.40 करोड़ (मूल बजट) का प्रावधान किया गया था, उसे इस वर्ष घटाकर 237.40 करोड़ कर दिया गया है। कुल मिलाकर केंद्रीय कार्यक्रमों के कार्यान्वयन के लिए पिछले साल जहाँ 8406.90 करोड़ (मूल बजट) का प्रावधान किया गया था, उसे इस साल घटाकर 6069.43 करोड़ कर दिया गया है। इसी तरह केंद्रीय विश्वविद्यालयों के बजट को घटाया गया है, IITs के बजट में मामूली वृद्धि की गई है, IIMs की राशि को पूर्ववत रहने दिया गया है, NITs के लिए मामूली वृद्धि की गई है, IISERs के बजट को घटाया गया है और स्वायत्त संस्थाओं के लिए वर्ष 2020-21 में देय कुल 23492.16 (मूल बजट) करोड़ में मामूली वृद्धि करते हुए उसे इस वर्ष 23914.58 किया गया है। महाविद्यालयों और विश्वविद्यालयों के शिक्षक के वेतन के मद में देय राशि में भी कटौती की गई है। विभिन्न मदों, यहाँ तक कि वेतन के मद में भी, कटौती का निष्कर्ष निकलता है कि भारत में उच्चतर शिक्षा को जीवित रखने के लिए फ़ीस में बेतरह बढ़ोत्तरी की जाएगी, शिक्षकों को कम किया जाएगा और स्वायत्तता के नाम पर इन्हें कंपनियों का शरणागत कर दिया जाएगा, जिसकी ओर नई शिक्षा नीति के प्रारूप में बार-बार इंगित किया गया था।   इस तरह बजट में न तो 6% के लक्ष्य को ध्यान में रखा गया है, जिसका आश्वासन शिक्षा नीति में दिया गया था, न ही तात्कालिक ज़रूरतों के समाधान की दृष्टि दिखाई पड़ती है। बल्कि यह बजट बालिका प्रोत्साहन, मध्याह्न भोजन, अल्पसंख्यकों के शैक्षिक एवं प्रोत्साहक कार्यक्रम, स्थापना, शोध, शिक्षक के वेतन, छात्रों को सहायता आदि के बजट में कटौती करके अप्रत्याशित रूप से चौंका देती है।   ​        शिक्षा, स्वास्थ्य आदि सवाल स्थायी सवाल हैं। इसलिए उनकी व्यवस्था के लिए स्थायी प्रावधान होने चाहिए थे। परंतु इन पर होने वाले ख़र्चों की पूर्ति के लिए 2% सेस लगाने की घोषणा की गई। परंतु इस टैक्स के बढ़ाए जाने के बावजूद शिक्षा में बेहतरी की कोई दृष्टि इस बजट में नहीं झलकती है।   ​        इस तरह बजट के स्ट्रेचर पर शिक्षा का परीक्षण करने पर हम पाते हैं कि पहले से ही बीमार चली आती हुई शिक्षा की हालत, इस अपर्याप्त और असंतुलित बजटीय उपचार से, और भी ज़्यादा गंभीर हो जा सकती है।  ","categories": ["home"],
        "tags": ["बजट","माताओं","शैक्षिक संस्थाओं","नई शिक्षा नीति","स्कूल शिक्षा और साक्षरता","उच्च शिक्षा","Education","budget","education budget","school education","higher education","general budget 2021"],
        "url": "http://localhost:4000/home/bajat-ke-strechar-par-shiksha-ka-pareekshan/",
        "teaser":"http://localhost:4000/images/education1.webp"},{
        "title": "हिन्दी साहित्य-परंपरा का आदिकवि विद्यापति",
        "excerpt":"                          विद्यापति           हिन्दी-साहित्य यदि अपनी परंपरा ढूँढने निकलेगा तो उसे विद्यापति अपना आदिकवि दिखाई देगा।    गंगा-ब्रह्मपुत्र का फैला हुआ मैदान और उसमें मिथिला की अमराइयाँ। इन अमराइयों में हजार वर्षों से जिस कवि के गीत आज भी जन-जीवन के कंठहार बने हुए हैं, वह कवि है विद्यापति। हिन्दी साहित्य में तो नहीं है, संसार के इतिहास में भी शायद ही कोई दूसरा उदाहरण होगा कि किसी कवि की कविताओं और गीतों की प्रासंगिकता हजार वर्षों के बाद भी जस-की-तस बनी हो। आज दरबार नहीं हैं, सामाजिक-राजनीतिक परिवेश भी वह नहीं है, जो विद्यापति के समय था, परंतु वीणा की झंकृतियों की तरह उनके शृंगारिक पदों को पढ़-सुनकर आज भी सरस हृदय उतना ही मुग्ध होता है और भक्ति के पदों और नचारियों को गाकर भक्त-हृदय उतना ही द्रवित और विह्वल होता है। कंकड़ीले पथ पर नंगे पैर चलने वाले काँवड़ियों के पैर जब लहूलुहान हो जाते हैं और बदन की सारी शक्ति निचुड़ जाती है तो बहते हुए आँसुओं के साथ भींगे हुए कंठ से जो गीत निकलता है, वह विद्यापति का ही होता है - “कखन हरब दुख मोर हे भोलानाथ! दुखही जनम भेल, दुखही गमाओल,सुख सपनेहु नहि भेल हे भोलानाथ!”   हिन्दी साहित्य में विद्यापति की “भनिति” उस “सुरसरिसम” है, जिसने हिन्दी काव्य-मनीषा का सर्वाधिक “हित” किया है। वे साहित्य की संक्रांति की उस सीमा पर खड़े हैं, जहाँ एक ओर तो वे अपने युग के सबसे प्रामाणिक कवि हैं, दूसरी ओर उनकी इंद्रधनुषी काव्य-प्रतिभा से पश्चातकालीन युग भी आकर्षित-आप्लावित होता रहा है। एक ओर तो वे वीरगाथात्मक प्रवृत्तियों के सर्वाधिक प्रामाणिक कवि हैं, दूसरी ओर, हिन्दी में, कृष्णभक्ति और शृंगारिक प्रवाह के मूल उत्स पर भी वही बैठे हैं। क्रमश: क्षीण होता हुआ यह प्रभाव भारतेन्दु-युग और छायावाद-युग में भी देखा जा सकता है। व्यापकता की दृष्टि से, भाषा, देश और काल का उल्लंघन कर उनका प्रभाव समस्त पूर्वी प्रांत में व्याप्त रहा है। हिन्दी और मैथिली ही नहीं, बंगला, असमी, उडिया, नेपाली आदि भाषाएँ भी इनके अरुण काव्यालोक से उद्भासित हुई हैं। आधुनिक युग में दिनकर ने मेरी पसंद की कवितायें में और निराला ने चंडीदास और विद्यापति में कवि के प्रति अपना आकर्षण दिखाया है। आचार्य विश्वनाथ प्रसाद मिश्र ने कहा है - “जो भी हो, यह तो स्पष्ट है कि हिन्दी-साहित्य यदि अपनी परंपरा ढूँढने निकलेगा तो उसे विद्यापति अपना आदिकवि दिखाई देगा।”   आदिकाल में दो श्रेणियों की रचनाएँ मिलती हैं - “जैन प्रभावापन्न परिनिष्ठित साहित्यिक अपभ्रंश की रचनाएँ” और “लोक-परंपरा में बहती हुई आनेवाली” लोकभाषा की रचनाएँ। इन्हीं द्वितीय श्रेणी की रचनाओं में वीरगाथात्मक ग्रन्थों की बहुलता को लक्ष्य कर आचार्य शुक्ल ने इस काल को “वीरगाथाकाल” कहा। परंतु ये समस्त रचनाएँ या तो अप्रामाणिक और प्रदोषयुक्त हैं या परवर्ती काल की हैं। यह प्रमाणित हो चुका है कि “खुमानरासो”, “बीसलदेवरासो” और “विजयपालरासो” परवर्तीकाल की रचनाएँ हैं। “जयचंदप्रकाश”, “जयमयंक जसचन्द्रिका” और “हम्मीर रासो” अप्राप्य रचनाएँ हैं। “पृथ्वीराजरासो” और “परमाल रासो” अप्रामाणिक ग्रंथ हैं। ऐसी स्थिति में एकमात्र विद्यापतिकृत “कीर्तिलता” और “कीर्तिपताका” में ही कोई प्रक्षेप नहीं हो सका है और उसकी ऐतिहासिक प्रामाणिकता शुद्ध है। इस प्रकार आदिकाल के सामाग्री-संचय के पश्चात विद्यापति ही सर्वाधिक प्रामाणिक कवि ठहरते हैं।   भक्तिकाल का साहित्य अपने आराध्य के चरणों पर श्रद्धा के सुमन समर्पित करता रहा है। वंदना, विनय एवं आत्मदोष-दर्शन के पद राम एवं कृष्णभक्ति शाखा के कवियों में अनायास मिलते हैं। इस प्रवृत्ति का प्रारंभ विद्यापति से ही होता है। विद्यापति के “माधव हम परिनाम निरासा” वाले पद में वही आत्मग्लानि, दीनता एवं विह्वलता है, जो तुलसी के “अबलौं नसानी अब न नसैहौं” में है। शिव की नचारियों और गंगा, दुर्गा आदि की स्तुतियों का भावपक्ष भक्तिकाल की पूर्वपीठिका की तरह है। इस तरह विद्यापति भक्तिकाल की भावभूमि के पुरोधा कवि सिद्ध होते हैं।   काव्याभिव्यक्ति के लिए, हिन्दी में, विद्यापति ने ही सर्वप्रथम राधा-कृष्ण के आलंबन का अवलंब लिया, जिसको लेकर हिन्दी साहित्य में सर्वाधिक रचनाएँ हुईं। परंतु विद्यापति के कृष्ण प्रधानत: शृंगार के ही आलंबन हैं, जिसका सीधा प्रभाव रीतिकाल पर पड़ा। भक्तिकालीन सूर आदि भक्त कवियों ने शृंगार के अतिरिक्त विनय, बाल लीला आदि प्रसंगों की भी उद्भावना की है, जिसका स्रोत विद्यापति में नहीं है। लेकिन आलंबन-स्वीकृति के अतिरिक्त उक्ति-ग्रहण की प्रवृत्ति सूर के काव्य में अनेकत्र मिलती है। विलंब तक स्नान करने के कारण आरक्त नयनों वाली बाला का यह चित्रण दोनों में समान मिलता है -                 कालिदास के ग्रंथों में प्रकृति और नारी की अन्योन्याश्रयता            कवि-कुल शिरोमणि ‘कनिष्ठिकाधिष्ठित’ कालिदास संस्कृत वाङ्ग्मय के ही नहीं, भारतीय मनीषा के भी सर्वश्रेष्ठ निदर्शन हैं। वर्षा-काल में अनायास फूट पड़े निर्झरों की ...       नीरे निरंजन लोचन राता सिंदुर मंडित जनु पंकज पाता।    राधा के रूप-चित्रण में दोनों में ही समान रूप से अतिशयोक्ति अलंकार की योजना मिलती है। विद्यापति की पंक्ति है -      पल्लवराज चरण युग शोभित, गति गजराजक माने। कनक कदली पर सिंह समारल थापर मेरु समाने॥    ये ही अप्रस्तुत सूर के पद में भी हैं -      जुगल कमल पर गजवर क्रीड़त तापर सिंह करत अनुराग।    इस प्रकार विद्यापति से भाव-साम्य की कितनी ही पंक्तियाँ सूर-काव्य से उद्धृत की जा सकती हैं।   केवल सूर और तुलसी पर ही नहीं, बल्कि सूफी कवि मालिक मोहम्मद जायसी पर भी विद्यापति का प्रभाव झलकता है। जायसी के पद्मावत में भी सौन्दर्य और प्रेम का सुंदर चित्रण हुआ है, अंतर केवल यह है कि विद्यापति की नायिका जहाँ लौकिक अधिक है, वहाँ पद्मावती का चित्र आध्यात्मिक अधिक है। लेकिन अध्यात्म की कूची से रचित पद्मावती के नख-शिख वर्णन में भावों का वही साम्य दिखाई पड़ता है, जो विद्यापति के नख-शिख वर्णन में है।   इस प्रकार भक्तिकाल की सगुण भक्ति के साथ सूफी काव्य की भावभूमि भी विद्यापति की काव्य-धारा से सिंचित हुई है।   विद्यापति रीतिकालीन शृंगार-भावना के भी आदि पुरोहित है। यदि भक्तिकाल ने विद्यापति से आलंबन शैली-विधि और वर्णन शैली-विधि प्राप्त की है तो रीतिकाल ने वर्ण्य विषय को अपनाया। हिन्दी में राधा को सबसे पहले शृंगार का लहंगा पहनाकर विद्यापति ने ही रीतिकालीन कवियों के लिए राधा की शृंगारिकता के द्वार खोल दिये। हिन्दी में वह विद्यापति ही हैं, जिनके काव्य में कृष्ण लौकिक नायक के रूप में अवतीर्ण हुए। उसी का अनुवर्तन रीतिकालीन कवियों ने शृंगार पिपासा की तुष्टि के लिए किया।   आलंबन और वर्ण्य ही नहीं, रीतिकालीन भाव और अभिव्यक्ति पर भी विद्यापति की स्पष्ट छाप है। जिस प्रकार विद्यापति का सौन्दर्य “तिले-तिले नूतन होए” है, ठीक उसी प्रकार घनानन्द भी कहते हैं - “नयो-नयो लागत, ज्यों-ज्यों निहारिए।” मतिराम ने भी सौन्दर्य की प्रतिक्षन नूतनता का कथन किया है - “ज्यों-ज्यों निहारिए मेरे ह्वै नैननि, त्यों-त्यों खरी निखरै सी निकाई।“जिस प्रकार विद्यापति ने वय:संधि का चित्रण किया है -“सैसव जौवन दुहुँ मिली गेल।”, उसी प्रकार बिहारी भी कहते हैं - “छुटी न सिसुता की झलक,झलक्यो जोवन अंग।” विद्यापति की नायिका ने अपने सौन्दर्य-निर्माण में जिससे जो लिया था, लौटा दिया है -      सरदक ससधर मुख रुचि सौंपलक हरिण के लोचन लीला। केसपास किसलय चमरीक सोपलक पाये मनोभव पीला॥    देव की नायिका की भी यही दशा है -      सांसन ही सो समीर गयो अरु आंसुन ही नव नीर गयो ढरि। तेज गयो गुण लै अपनो  अरु भूमि गई तन की तनुता करी॥    वर्ण्य, अलंकार्य और आश्रय-आलंबन की उधारी के साथ ही पिपासु शृंगारिकता का ऐंद्रिय दर्शन, रीतिकाल के पूर्व और हिन्दी में पहली बार, विद्यापति पदावली में ही प्रकट होता है। ऐंद्रिकता की इस सरिता में पूरा रीतिकाल उत्प्लावित होता रहा है।   विद्यापति हिन्दी गीत काव्य के भी आदि पुरुष हैं। विद्यापति के पूर्व हिन्दी गीत काव्य का रूप चारणों के प्रशस्तिमूलक वीर गीतों तथा नाथों-सिद्धों के साधनात्मक काव्यों में दिखाई पड़ता है। लेकिन गीत, जिन कोमल हार्दिक अनुभूतियों के कारण गीत बनाता है, उसका सर्वथा अभाव उन वीरगाथात्मक और साधनात्मक काव्यों में दिखाता है। इसलिए विद्यापति के पूर्व की उस परंपरा का प्रभाव परवर्ती गीतों पर नहीं पड़ा। प्रेम, सौन्दर्य और माधुर्य के कवि “अभिनव जयदेव” विद्यापति ने ही सर्वप्रथम हिन्दी गीतकाव्य को मानवीय रागात्मकता का मादक एवं रंगीन संस्पर्श और हृदय की अनुभूतियों को संगीतमयी कोमलकान्त पदावली का परिधान प्रदान किया। इसके अतिरिक्त भक्तिकालीन आधिकांश काव्य पद शैली में हैं। इस मुक्तक काव्य के प्रवृत्ति-प्रचालन का प्रारंभ विद्यापति से ही होता है।   हिन्दी नाट्य-परंपरा में भी विद्यापति का महत्व अविस्मरणीय है। वैसे तो हिन्दी नाटकों का अभ्युदय उन्नीसवीं शताब्दी की घटना है, परंतु, परंपरा की दृष्टि से, नाटकीय तत्वों से युक्त “गोरक्षविजय” पर ही सर्वप्रथम दृष्टि जाती है। हिन्दी नाटक के शोधक अध्येता डॉ. दशरथ ओझा ने “रास और रसान्वयी काव्य” में लिखा है - “नाटकीय तत्वों से युक्त सर्वप्रथम हिन्दी में मागधी (मैथिली) नाटक का पता चलता है। विद्यापति लिखित “गोरक्षविजय” में संस्कृत गद्य और मागधी पद्य के दर्शन होते हैं।”   इस तरह हिन्दी-साहित्य-परंपरा में विद्यापति, प्रामाणिकता और प्रवृत्ति की दृष्टि से, उत्स पर विराजमान हैं। “कीर्तिलता” के वीरकाव्य, पदावली के कृष्णभक्ति काव्य एवं रीतिशास्त्रीय पांडित्य और शृंगार-दर्शन को उपस्थापित करनेवाले विद्यापति में हिन्दी साहित्य के आदिकाल से उत्तर मध्यकाल तक की सारी विशेषताएँ एक साथ मिल जाती हैं। वस्तुत: विद्यापति का संपूर्ण व्यक्तित्व उस बांध की भाँति है, जो परंपरा-स्रोत के एकत्र जल को आगामी वसुंधरा के सिंचन के लिए उन्मुक्त कर देता है।                 बजट के स्ट्रेचर पर शिक्षा का परीक्षण                ","categories": ["saahity"],
        "tags": ["विद्यापति","हिंदी साहित्य में विद्यापति का स्थान","हिंदी के आदिकवि विद्यापति"],
        "url": "http://localhost:4000/saahity/hindee-saahity-parampara-ke-aadikavi-vidyaapati/",
        "teaser":"http://localhost:4000/images/vidyapati.jpg"},{
        "title": "हिंदी के स्वातंत्र्योत्तर उपन्यासों में मार्क्सवाद",
        "excerpt":"                                  आदर्श का अर्थ है, जैसा होना चाहिए। तिमिर की कुहेलिका में सतरंगी किरणों के स्वप्नजाल बुनना आदर्शवाद है। कल्पना के इस वायवीय उलझाव के उलट जो वास्तविक है, वह यथार्थ है। साहित्य में आदर्शवाद का स्थानापन्न ‘यथार्थवाद’ एक प्रबल साहित्यिक वाद के रूप में स्थापित है। यह ‘यथार्थवाद’ अतियथार्थवाद, मनोविश्लेषणवादी यथार्थवाद, अस्तित्ववाद, समाजवादी यथार्थवाद आदि विभिन्न रूप-विधानों में प्रस्तुत हुआ है। इसमें मार्क्सवादी दर्शन को आधार बनाकर जिन साहित्यिक कृतियों का रूपायन हुआ, उन्हें ‘समाजवादी यथार्थवाद’ के नाम से अभिहित किया गया।   हिंदी उपन्यास-परंपरा के शीर्ष पुरुष प्रेमचंद के उपन्यासों में ही गांधीवादी आदर्शवाद से मार्क्सवादी यथार्थोन्मुखता मिलने लगती है। प्रेमचंद के बाद, विशेषकर स्वातंत्र्योत्तर काल में, मानवीय एवं सामाजिक सरोकारों का दायरा रखनेवाले उपन्यासकारों ने उस यथार्थ को अधिक प्रखर बोध के साथ आत्मसात् किया। तब तक मार्क्सवाद पूरी दुनिया में अपने पंख पसार चुका था और पीड़ित-दलित अधिसंख्यक अवाम को उसमें अपने उद्धार की संभावना दिखाई पड़ने लगी थी। इसलिए मार्क्सवादी विचारधारा के प्रभाव को ग्रहण करना जिस प्रकार तदयुगीन सामाजिक, आर्थिक और राजनीतिक परिस्थितियों की बाध्यता थी, उसी प्रकार आदर्श के घुंघराले कुंतलों की स्वप्निल छाया से मुँह मोड़कर सामाजिक यथार्थ के खुरदुरे हाथों को थाम लेना साहित्यिक विवशता भी थी।   स्वातंत्र्योत्तर काल में सामाजिक संदर्भों के उपन्यास दो रूपों में उपस्थित हुए - समाजवादी और सामाजिक यथार्थवादी। समाजवादी वे उपन्यास हैं, मार्क्सवादी सिद्धांतों के तानों से जिनका पट बुना गया है। इनमें मार्क्सीय सिद्धांतों के रूपायन के प्रति लेखकीय प्रतिबद्धता प्रतिफलित होती है। परंतु सामाजिक यथार्थवादी उपन्यासों में सिद्धांतों की प्रतिबद्धता के बदले दृष्टिगत प्रभाव परिलक्षित होता है। प्रथम कोटि के उपन्यासकारों में यशपाल, राहुल सांकृत्यायन, रांगेय राघव, अमृत राय, भैरवप्रसाद गुप्त, नागार्जुन, कमल शुक्ल, मन्मथनाथ गुप्त, विश्वंभर उपाध्याय, मनहर चौहान, काशीनाथ सिंह प्रभृति उपन्यासकार हैं। सामाजिक यथार्थवादी उपन्यासकारों में भगवतीचरण वर्मा, लक्षमीनारायण लाल, विश्वनभरनाथ कौशिक, अमृतलाल नागर, प्रभाकर माचवे, राजेंद्र यादव, रामेश्वर शुक्ल ‘अंचल’, श्रीलाल शुक्ल आदि के नाम उल्लेखनीय हैं।   मार्क्सवादी उपन्यासों की सैद्धांतिक समझ वर्ग-संघर्ष और ‘द्वंद्वात्मक भौतिकवाद’ है। इन उपन्यासों में सामाजिक द्वंद्व या संघर्ष का चित्रण हुआ है। स्वातंत्र्योत्तर भारत इनकी पृष्ठभूमि प्रस्तुत कर रहा था। स्वतंत्रता के बाद समाजवादी समाज-व्यवस्था का लक्ष्य रखा गया। इस लक्ष्य तक पहुँचने के लिए देश को सामंती, पूँजीवादी और समाजवादी अर्थव्यवस्था के अंतर्विरोधों की जटिल परिस्थितियों से जिस प्रकार संघर्षरत होना पड़ा, उसी प्रकार नवीन जीवन-मूल्यों को अपनाने में हिचकने वाली सदियों पुरानी मान्यताओं से भी संघर्ष करना पड़ा। इसके साथ ही नए संविधान, नए नियम एवं नयी योजनाओं के कार्यान्वयन में एक ओर तो ग़ुलामी में पली संस्कृति ही बाधक होने लगी, दूसरी ओर अवसरवादियों एवं प्रतिक्रियावादियों के भ्रष्टाचार भी बने रहे। भारतीय समाज के इस नए द्वंद्व को उजागर करने वाले उपन्यासों के दो श्रेणी-विभाग हो सकते हैं - प्रथम में ऐसे उपन्यास हैं, जिनमें परंपरा की प्रबल अवरोधक शक्तियों से संघर्ष करते हुए जीवन का अग्रसर होना दिखाया गया है। अमृतराय का ‘बीज’, ‘अश्क़’ का ‘गिरती दीवारें’, ‘अंचल’ का ‘चढ़ती धूप’ तथा ‘उल्का’, अमृतलाल नागर का ‘बूँद और समुद्र’ तथा यशपाल के सभी उपन्यास ऐसे हैं। द्वितीय श्रेणी के उपन्यासों में विकास के लिए प्रयत्नशील समाज का गत्यवरोध करनेवाली प्रतिक्रियात्मक शक्तियों को प्रदर्शित किया गया है। नागार्जुन का ‘दुखमोचन’, रांगेय राघव का ‘सीधा-सादा रास्ता’ तथा ‘रेणु’ के उपन्यास इसी श्रेणी में हैं।   भारत का स्वातंत्र्योत्तर काल ढहती हुई सामंती व्यवस्था और विकासशील पूँजीवादी व्यवस्था का काल है। इसलिए इस काल के उपन्यासों में सामंती और पूँजीवादी शोषण तथा किसानों-मज़दूरों का संघर्ष भी वर्णित हुआ है। रांगेय राघव के ‘विषाद मठ’, अमृतलाल नागर के ‘महाकाल’, राहुल सांकृत्यायन के ‘जीने के लिए’, अमृतराय के ‘बीज’, ‘हाथी के दाँत’, भैरवप्रसाद गुप्त के ‘सती मैया का चौरा’, नागार्जुन के ‘बलचनमा’ में ज़मींदारी प्रथा के शोषण को उजागर किया गया है। पूँजीपतियों के शोषण की विवेचना यशपाल के ‘मनुष्य के रूप’, मन्मथनाथ गुप्त के ‘अवसान’ में है।                 कालिदास के ग्रंथों में प्रकृति और नारी की अन्योन्याश्रयता            कवि-कुल शिरोमणि ‘कनिष्ठिकाधिष्ठित’ कालिदास संस्कृत वाङ्ग्मय के ही नहीं, भारतीय मनीषा के भी सर्वश्रेष्ठ निदर्शन हैं। वर्षा-काल में अनायास फूट पड़े निर्झरों की...    इन दोनों प्रकार के शोषणों के विरुद्ध वर्ग-संघर्ष एवं उसकी चेतना का भी ज़िक्र मार्क्सवादी उपन्यासों में हुआ है। नागार्जुन ने ‘बलचनमा’ और ‘बटेसरनाथ’ में तथा भैरवप्रसाद गुप्त ने ‘गंगा मैया’ और ‘सती मैया का चौरा’ में आर्थिक वैषम्य के शिकार कृषक वर्ग के करुण वृत्त के माध्यम से सर्वहारा वर्ग के श्रेणी-संघर्ष की भूमिका को रेखांकित किया है। यशपाल ने ‘दादा कामरेड’, ‘देशद्रोही’, ‘झूठा-सच’ में, ‘अंचल’ ने ‘चढ़ती धूप’ में, भैरवप्रसाद गुप्त ने ‘मशाल’ में, राजेंद्र यादव ने ‘उखड़े हुए लोग’ में मज़दूर-संघर्ष का विस्तृत विवेचन किया है।   स्वतंत्रता के बाद भी नौकरशाही शोषण में विशेष अंतर नहीं आया। सरकारी वर्ग के छोटे-बड़े सभी पुर्ज़े नोचने-खसोटने से नहीं चूकते। यशपाल के ‘झूठा-सच’, भैरवप्रसाद गुप्त के ‘ज़ंजीरें और ‘नया आदमी’ में नौकरशाही शोषण-वृत्ति का उद्घाटन है।   मार्क्सवादी सिद्धांतों के अनुरूप ही इस कोटि के उपन्यासों में ईश्वर और धर्म को शोषण के औज़ार के रूप में वर्णित किया गया है। पुनर्जन्म एवं परलोकवाद भी धार्मिक शोषण को बनाए रखने के सशक्त साधन हैं। प्रायः सभी मार्क्सवादी उपन्यासकारों ने अपने उपन्यासों में यथाप्रसंग इसका विरोध किया है।                             Karl Marx        मार्क्सवाद के राजनीतिक दर्शन होने के कारण हिंदी के मार्क्सवादी उपन्यासों में भी राजनीतिक तत्व आए हैं। इनमें स्वाधीनता आंदोलन के विभिन्न पक्षों के चित्र मिलते हैं। गांधीवाद इनका विरोधी दर्शन और कांग्रेस विरोधी पार्टी है। यशपाल ने ‘झूठा-सच’ में, रांगेय राघव ने ‘हुज़ूर’ में, अमृतराय ने ‘हाथी के दाँत’ और ‘बीज’ में, नागार्जुन ने ‘बलचनमा’ में और भैरवप्रसाद गुप्त ने ‘सती मैया का चौरा’ में कांग्रेसी नीतियों की जमकर आलोचना की है।   मार्क्सवाद नारी को भी शोषित मानता है। समाजवादी उपन्यासकारों ने भी उसे शोषित मानकर नवीन प्रगतिशील चेतना के द्वारा जागृत करने का प्रयास किया है। ‘अंचल’ ने ‘चढ़ती धूप’ में नारी-स्वतंत्रता की वकालत की और यशपाल ने ‘दिव्या’ में समानाधिकार एवं परस्पर सहयोग को स्वीकृति दी। ‘दादा कामरेड’ तथा ‘मनुष्य के रूप’ में विवाह की परंपरागत धारणा को तोड़ा गया है। अमृतलाल नागर के ‘बूँद और समुद्र’, रांगेय राघव के ‘घरौंदे’ आदि उपन्यासों में नारी-मुक्ति के लिए उसकी आर्थिक स्वतंत्रता की आवश्यकता बतायी गयी है। इसके अतिरिक्त नारी-जीवन से संबंधित अन्य समस्याएँ भी यथास्थान उद्घाटित हुई हैं।   इतिहास की भौतिकवादी दृष्टि, जिसे ऐतिहासिक भौतिकवाद कहा गया, मार्क्सवादी दर्शन और मार्क्सवादी साहित्य-चिंतन का आधार है। इस ऐतिहासिक भौतिकवाद से प्रेरित उपन्यासकारों ने उस ऐतिहासिक यथार्थ को ग्रहण किया, जिसमें घटनाओं और तिथियों की आवर्तक सत्यता के बदले तद्युगीन पारिस्थितिक सत्य को उजागर किया जाता है। इस श्रेणी के उपन्यासों में यशपाल की ‘दिव्या’, ‘अमिता’; राहुल सांकृत्यायन के ‘दिवोदास’, ‘जय यौधेय’, ‘सिंह सेनापति’, ‘मधुर स्वप्न’, ‘विस्मृत यात्री’; रंगेय राघव के ‘मुर्दों का टीला’, ‘पक्षी और आकाश’ राजीव सक्सेना के ‘पणिपुत्री सोमा’ आदि अनेक उपन्यास हैं।   मार्क्सवादी उपन्यासों में वस्तु-तत्व की प्रमुखता के बावजूद रूप-तत्व की भी सापेक्षिक सक्रियता स्वीकृत हुई है। इन उपन्यासकारों ने कला-मूल्यों एवं जीवन-मूल्यों को परस्पर असंपृक्त न मानकर एक वृहत प्रक्रिया का ही अंग माना है। इन उपन्यासों का वर्ण्य यथार्थ है। अतः इनमें कल्पनाशीलता की अल्पता मिलती है और वह केवल आकर्षण-वृद्धि  का उपाय भर है। कथावस्तु सदैव सिद्धांत-प्रेरित एवं सोद्देश्य रही है। लेखकों के द्वारा स्वयं सामाजिक-राजनीतिक आंदोलनों से निकट संबंध रखने के कारण वातावरण की जीवंतता एवं कथावस्तु में राजनीति का समावेश प्रचुर परिमाण में हुआ है। जन-जीवन से नैकट्य के कारण इन समाजवादी उपन्यासकारों के द्वारा ही क्षेत्रीय सामाजिक-राजनीतिक संस्पर्श वाले आंचलिक उपन्यास रचे गए।   इस प्रकार देखते हैं कि स्वातंत्र्योत्तर काल के मार्क्सवादी उपन्यास जन-जीवन की आशाओं-आकांक्षाओं, हताशा-निराशा की प्रतिनिधि रचनाएँ हैं। यही कारण है कि प्रेमचंद के बाद ये समाजवादी उपन्यासकार ही समाज में सर्वाधिक समादृत हुए।                 हिन्दी साहित्य-परंपरा का आदिकवि विद्यापति            हिन्दी-साहित्य यदि अपनी परंपरा ढूँढने निकलेगा तो उसे विद्यापति अपना आदिकवि दिखाई देगा।     (यह आलेख आकाशवाणी पटना से दिनांक 6 अप्रील, 1997 को प्रसारित हुआ था।)  ","categories": ["saahity"],
        "tags": ["हिंदी उपन्यास","मार्क्सवादी हिंदी उपन्यास","हिंदी के मार्क्सवादी उपन्यासकार","स्वतंत्रता के बाद हिंदी उपन्यास","hindi novel","marxist hindi novel","marxist hindi novelist"],
        "url": "http://localhost:4000/saahity/hindee-ke-svaatantryottar-upanyaason-mein-maarksavaadee-yathaarthavaad/",
        "teaser":"https://images.unsplash.com/photo-1474932430478-367dbb6832c1?crop=entropy&cs=tinysrgb&fit=max&fm=jpg&ixid=MnwxfDB8MXxhbGx8fHx8fHx8fHwxNjIxOTI0MDk2&ixlib=rb-1.2.1&q=80&w=1080&utm_source=unsplash_source&utm_medium=referral&utm_campaign=api-credit"},{
        "title": "सामाजिक क्रांति एवं बदलाव का द्योतक हिंदी समाचार पत्र",
        "excerpt":"आज पत्रकारिता दिवस है। आज से लगभग दो शताब्दी पहले एक गैर हिंदी प्रदेश में हिन्दी पत्रकारिता का एक छोटा-सा पौधा लगाया गया था। कुछ ही दिनों के बाद वह पौधा सूख गया। परंतु उसकी जड़ों से धरती को चीरकर जो कोंपलें निकलीं, वह जल्द ही इतनी विशाल हो गयी कि उसकी छाया में बैठकर भारतीय राजनीति के ताने-बाने बुने जाने लगे। वह आम अवाम की दृष्टि हो गई, जिससे लोग देश और दुनिया को देखने और समझने की कोशिश करने लगे। वह लोकतन्त्र का चौथा खंभा हो गया।                                     भारत में अखबारों की शुरुआत आयरिश नागरिक जेम्स आगस्टस हिकी के द्वारा हुई, जिसने 29 जनवरी 1780 में अंग्रेजी में “कलकत्ता जनरल एडवर्टाइजर” नाम का एक समाचार पत्र शुरू किया था, जो भारतीय एशियाई उपमहाद्वीप में  किसी भी भाषा का पहला अखबार था। लेकिन हिन्दी अखबार की शुरुआत होने में अभी देर थी। 17 मई, 1788 को कानपुर में जन्मे युगल किशोर शुक्ल, ईस्ट इंडिया कंपनी की नौकरी के सिलसिले में कोलकाता गए। कोलकाता जाने के लगभग 38 वर्षों के बाद उनके अथक प्रयास से आज ही के दिन, 30 मई 1826 को, कोलकाता में हिंदी का पहला समाचार पत्र “उदन्त मार्तण्ड” प्रकाशित हुआ था। इसके प्रथम प्रकाशक एवं संपादक पंडित जुगल किशोर शुक्ल ने इसे एक साप्ताहिक समाचार पत्र के तौर पर शुरू किया था। यद्यपि इसके पहले भी हिन्दी में समाचार प्रकाशित होते थे। परंतु वे दूसरी भाषा के अखबारों में एक कोने में सिमटे रहते थे। “उदन्त मार्तण्ड” ने पहली बार स्वतंत्र और संपूर्ण हिन्दी पत्रकारिता को स्थापित किया। यही वजह है कि इस समाचारपत्र की शुरुआत होने के दिन को पत्रकारिता दिवस के रूप में मनाया जाता है।   इस साप्ताहिक समाचार पत्र के पहले अंक की 500 कॉपियां छपीं। लेकिन हिंदी भाषी पाठकों की कमी के कारण उसे ज्यादा पाठक नहीं मिले। वहीं हिंदी भाषी राज्यों से दूर होने के कारण समाचार पत्र डाक द्वारा भेजना पड़ता था, जो एक महंगा सौदा साबित हो रहा था। इसके लिए जुगल किशोर ने सरकार से बहुत अनुरोध किया कि वे डाक दरों में कुछ रियायत दें। लेकिन ब्रिटिश सरकार इसके लिए तैयार नहीं हुई। इसलिए 30 मई 1826 को शुरू हुआ यह अखबार कुल 79 अंक प्रकाशित होने के बाद आखिरकार 4 दिसंबर 1827 को बंद हो गया। इसकी वजह आर्थिक समस्या थी। इतिहासकारों के मुताबिक कंपनी सरकार ने मिशनरियों के पत्र को तो डाक आदि की सुविधा दी थी, लेकिन “उदंत मार्तण्ड” को यह सुविधा नहीं मिली। इसकी वजह इस अखबार का बेबाक बर्ताव था।                 हिंदी के स्वातंत्र्योत्तर उपन्यासों में मार्क्सवाद            मार्क्सवादी उपन्यासों में वस्तु-तत्व की प्रमुखता के बावजूद रूप-तत्व की भी सापेक्षिक सक्रियता स्वीकृत हुई है। इन उपन्यासकारों ने कला-मूल्यों एवं जीवन-मूल्यों ...    “उदण्ड मार्तण्ड” की गंगोत्री से निकली हुई हिन्दी-पत्रकारिता की धारा, जैसे-जैसे आगे बढ़ती गई, लगातार चौड़ी, गहरी और गंभीर होती गई। उसने देश और समाज के कल्याण का बीड़ा भी उठा लिया। ये अखबार जानकारी का माध्यम भर नहीं रहे, बल्कि गुलाम भारतीयों के चेतना-निर्माण के वाहक भी बने। कहा गया है -   खींचो न कमानों को, न तलवार निकालो, जब तोप मुकाबिल हो, तो अखबार निकालो।   अब हिन्दी के अखबार, धीरे-धीरे, ब्रिटिश हुकूमत की तोपों के मुक़ाबले खड़े हो रहे थे।   आजादी के संघर्ष के दौरान राजा राममोहन राय के द्वारा ‘बंगदूत’, बंकिम चन्द्र चटर्जी के प्रयास से ‘संवाद प्रभाकर’, राजा शिवप्रसाद सितारे हिन्द की मदद से ‘बनारस अखबार’, प्रेम नारायण के द्वारा इंदौर से ‘मालवा अखबार’, तारामोहन मैत्रेयी द्वारा काशी से ‘सुधाकर पत्र’ के अलावा  ‘बुद्धिप्रकाश’, सुधावर्षण, धर्मप्रकाश, प्रजाहित, ज्ञान प्रकाश आदि पत्रों ने देश के प्रथम स्वतन्त्रता संग्राम में महनीय भूमिका अदा की। इनकी भूमिका का अंदाजा इसी बात से लगाया जा सकता है कि ‘हिन्दी उर्दू अखबार’ के संपादक मौलाना अब्दुल को अंग्रेजी हुकूमत के विरोध के लिए दंडस्वरूप तोप से बाँधकर उड़ा दिया गया और ‘पयामे आजादी’ के अंक में स्वतंत्रता संग्राम की अगवानी करने वाले मुगल सम्राट बहादुरशाह जफर के फरमान व आजादी का झण्डा गीत प्रकाशित करने को जुर्म करार देते हुए संपादक को फांसी पर लटका दिया गया।   15 अगस्त 1867 को भारतेन्दु हरिशचन्द ने नए युग की पत्रकारिता की शुरूआत काशी से ‘कवि वचन सुधा’ पत्रिका के प्रकाशन से की। इसके बाद ‘हरिशचन्द मैगजीन’ ‘बाल बोधनी पत्रिका’ का प्रकाशन किया। लाला श्री निवास द्वारा ‘सदादर्श’ का प्रकाशन किया गया। 1 सितम्बर 1877 को प्रयाग से ‘प्रदीप’ मासिक पत्रिका के प्रकाशन को डाॅ0 सुशीला जोशी ने हिन्दी साहित्य के इतिहास में एक क्रान्तिकारी घटना बतलाया है।   ब्रिटिश सरकार कलम की तेज धार व क्रान्तिकारी संपादकों के तेवरों को अच्छी तरह समझ गई थी। वह 1857 में अखबारों की भूमिका से भी परिचित थी। अखबारो से उत्पन्न होने वाले खतरों को भाँपकर सरकार ने 1878 में वर्नाक्यूलर प्रेस एक्ट बनाया गया। इस एक्ट के तहत संपादकों पर भारी जुर्माने व जेल भेजने की कार्यवाही ने जोर पकड़ा। लेकिन उसी रफ्तार से पत्रकारों व अखबारों की संख्या में भी वृद्धि होती चली गई। 1881 में विष्णुशास्त्री व बाल गंगाधर तिलक ने ‘केसरी’ व ‘मराठा’ का प्रकाशन शुरू किया। 1884 में हरिश चन्द्रिका, स्वराज्य तथा मदन मोहन मालवीय के संपादन में 1885 में ‘हिन्दोस्थान’ प्रकाशित हुआ। तब पत्र-पत्रिकाओं का प्रकाशन व संपादन करना काँटों की सेज से कम नहीं था। ‘स्वराज्य’ के संपादक पद के लिए प्रकाशित यह विज्ञापन इस बात को सिद्ध करने के लिए पर्याप्त है-   ‘‘चाहिए स्वराज्य के लिए एक संपादक। वेतन-दो सूखी रोटीयां, एक गिलास ठंडा पानी और प्रत्येक संपादकीय के लिए दस साल जेल।’’   सरस्वती, अभ्युदय, प्रभा, हिन्द केसरी, नृसिंह, विश्वमित्र, कर्मवीर ने राष्ट्रीयता का प्रसार तथा आंदोलन को गति देने का कार्य किया। कानपुर से प्रकाशित साप्ताहिक ‘प्रताप’ ने जहाँ हिन्दी को माखनलाल चतुर्वेदी, आचार्य महावीर प्रसाद द्विवेदी, बाल कृष्ण शर्मा नवीन, कृष्ण पालीवाल जैसे दर्जन भर प्रथम कोटी के पत्रकार दिए, वहीं भगतसिंह जेसे क्रान्तिकारी ने ‘प्रताप’ से जुड़कर पत्रकारिता की वर्णमाला सीखी। प्रेमचंद को हिन्दी में लिखने, वृंदावन लाला वर्मा, भगवती चरण वर्मा आदि को निखारने व मंच प्रदान करने का काम भी गणेश शंकर विद्यार्थी व उनके समाचार पत्र ‘प्रताप’ ने किया।                 बुझता हुआ चिराग है संविधान की प्रस्तावना            जिस उदात्त सोच के साथ इस देश की संवैधानिक बुनियाद रखी गई थी, समय बीतने के साथ ही लगातार वह जर्जर होती गई। और, अब तो यकीन करना भी मुश्किल है कि यह वही देश है,...                              Source: english.mathrubhumi.com        बनारस से ‘आज’, लाला लाजपत राय का ‘वंदेमातरम्’ गांधी के हरिजन, नवजीवन, हरिजन सेवक, सत्याग्रह व यंग इण्डिया’ के साथ-साथ इलाहाबाद का ‘देशदूत’, काशी आगरा का ‘साहित्य संदेश’ व सैनिक, दिल्ली का ‘वीर अर्जुन’ ने कमाल कर दिखाया। महाकवि सूर्यकान्त त्रिपाठी के ‘समन्वय साप्ताहिक’ और ‘मतवाला’ के योगदान को नमन किए बिना हिन्दी पत्रकारिता की बात को विराम देना उचित न होगा।  हिन्दी की पत्रकारिता अभाव और सत्ता के जुर्मों के विरोध से अपना खाद-पानी पाती थी। उसका रास्ता कंटकाकीर्ण था। उसके पैरों में जितने ही कांटे चुभते थे, उतनी ही उसकी गति की तृषा भी बढ़ती थी। संपादकों ने भूखे पेट रहकर, अपनी संपत्ति बेचकर और सरकार का कोपभाजन बनकर भी जनता की आवाज को बुलंद किया और उनके सुख-दुख के साथी रहे। पत्रकारिता के इसी त्याग ने उसकी विश्वसनीयता बनाई और उसे लोकतन्त्र का चौथा खंभा बनाया।   आज पत्रकारिता पूंजी और सत्ता के गठजोड़ की गुलाम बनकर चैनलों की नृत्यशाला में चटोरे पत्रकारों के तबले की थाप पर थिरक रही है। उसमें न तो अपने पूर्वजों का गौरव-बोध है, न कर्तव्यों की हया है और न ही जवाबदेहियों की सुध है। हिमालय की गोद से निकली हुई पत्रकारिता की पतित पावनी गंगा आज गंदे नाले में पर्यवसित हो रही है।  ","categories": ["home"],
        "tags": ["Patrakarita","hindi patrakarita divas","hindi journalism"],
        "url": "http://localhost:4000/home/saamaajik-kraanti-parivartan-ka-dyotak-hindee-samaachaar-patr/",
        "teaser":"http://localhost:4000/images/patrakarita_diwas.jpg"},{
        "title": "कोरोना 2 : राम भरोसे लोग",
        "excerpt":"                          साभार : फिनांसियाल एक्सप्रेस        कोरोना की पहली लहर का कहर, भारत में, प्रभाव की दृष्टि से, अमेरिका और यूरोपियन देशों से कम भयावह और संघातक रहा। वर्ष 2020 की जनवरी से शुरू हुई और लगातार पूरे साल व्याप्त रही कोरोना की पहली लहर ने अमेरिका और यूरोप के देशों में कुहराम मचा दिया था। अमेरिका से उस समय खबरें आती थीं कि अस्पताल और चिकित्सक वृद्ध रोगियों की चिकित्सा के बदले युवाओं को बचाने पर अपनी क्षमता का उपयोग करने लगे थे और घरों में मर रहे लोगों की लाशों को उठा कर ले जाना तक संभव नहीं हो पा रहा था। उस समय भी भारत में हालत नियंत्रित नहीं थी। यहाँ भी अस्पतालों में जगह नहीं मिल पाने के कारण, आम लोगों को छोड़िए, शीर्ष अधिकारी और राजनेता भी सड़कों पर दम तोड़ रहे थे और प्रतिदिन एक लाख तक नए संक्रमित मरीज मिल रहे थे। लेकिन मृत्यु का आँकड़ा, अमेरिका और यूरोप के देशों की तरह, खौफ पैदा करने वाला नहीं था। हाँ, अचानक लॉकडाउन के नासमझी भरे ऐलान ने पूरे देश में अफरातफरी मचा दी थी और अर्थव्यवस्था की रीढ़ टूट गई थी। परंतु यह राजनीतिक रूप से फैसला लेने में दूरदर्शिता का अभाव था, सीधा कोरोना का प्रभाव नहीं था। इसलिए मजदूरों के विशाल विस्थापन और कारोबार की अभूतपूर्व बंदी, जो राजनीतिक निर्णयों के परिणाम थे, को छोड़कर भारत, उस समय, दहशत के दौर से नहीं गुजारा। पहली लहर का वह दौर काढ़ा पीने के नुस्खों के आदान-प्रदान, गाय के गोबर-पेशाव का प्रचार और ताली-थाली बजाते हुए गुजर गया। अस्पताल और इलाज की नाकाफी व्यवस्था के बावजूद महामारी का प्रकोप, साल के उत्तरार्ध में, स्वाभाविक रूप से कम हो गया और प्रधानमंत्री ने सगर्व घोषणा कर दी कि हमने कोरोना से जंग जीत ली है।                 कोरोना १: जनता केवल एक वोटर है            कोरोना आज विश्व की एकमात्र और सबसे बड़ी समस्या है। दुनिया में आज न तो सेंसेक्स का उतार-चढ़ाव सनसनी पैदा करता है, न जीडीपी बढ़ाने की होड़ है, न घटते जलस्तर की...    जल्द ही यह घोषणा सिरे से खारिज हो गई। मार्च 2021 आते-आते भारत में संक्रमण की संख्या फिर से बढ्ने लगी और देखते-ही-देखते यह संख्या चार लाख प्रतिदिन के पार कर गई। अस्पतालों में पैर रखने तक की जगह नहीं, ऑक्सीज़न नहीं, वेंटिलेटर नहीं और निजी क्लीनिक बंद। अस्पतालों के दरवाजों को खटखटाते हुए हजारों जानें सड़कों पर ही जाने लगीं। दवा की पर्ची लिखने तक के लिए चिकित्सक मिलने मुश्किल हो गए। लोग फोन पर ही एक-दूसरे से पूछकर दवाइयाँ खाने लगे और व्हाट्सएप पर कोरोना की दवा की पर्चियाँ घूमने लगीं और उसे ही देख-देख कर लोग अपने जीवन के बचाव में लग गए। बीमार और संक्रमित अस्सी प्रतिशत लोगों का इलाज तो इसी तरह हुआ। जो किसी तरह अस्पतालों में भर्ती हो गए, ऑक्सीज़न के अभाव में उनका सामूहिक नरसंहार होने लगा। लाशों को जलाते-जलाते शवदाह गृहों की चिमनियाँ गलने लगीं, शवों को दफनाने के लिए न लकड़ियाँ मिल रही थी, न कफन, न जगह। लकड़ियों और जगह के अभाव में सामूहिक दाह-संस्कार होने लगे। एक साथ जलती हुई सैकड़ों चिताओं की लपलपाती लपटों ने दृश्य को इतना दारुण बना दिया कि सरकार को श्मशान की घेराबंदी करनी पड़ी और चिताओं के फोटो लेने को अपराध घोषित करना पड़ा ताकि अन्य लोग उसे देखकर विचलित न हो जाएँ। लोग अपने प्रियजनों की लाशों को नदियों के किनारे बालू में गाड़कर कुत्तों-गीदड़ों को खाने के लिए छोड़ देने पर विवश होने लगे और गंगा की धीर धारा भी बहती हुई लाशों के अंबार को देखकर करुण हो गई। अर्थात न तो जीवित रहते इलाज की ठीक से व्यवस्था हो सकी और न मरने के बाद दो गज जमीन। शायद ही ऐसा कोई व्यक्ति बचा, जिसके परिवार में या परिजन की लाश न गिरी हो। सैकड़ों ऐसे परिवार हैं, जो पूरा-का-पूरा कोरोना के विकराल जबड़ों में समा गए और हजारों ऐसे घर हैं, जिनकी दीवारें अल्पवयस्क अनाथ बच्चों की सिसकियों से सहमी हुई है। इतिहास की बूढ़ी आँखों ने इतना वीभत्स और करुण दृश्य बहुत कम बार देखा होगा।                             साभार : जनज्वार        जब पूरी व्यवस्था पर से सरकार का नियंत्रण खत्म हो गया तो कई लोगों और संस्थाओं ने आगे बढ़कर सामाजिकता और मानवता की मिसाल पेश की। जिस तरह उन्होंने कभी कंधों पर लादकर और कभी सड़क के किनारे टेंट लगाकर रिक्शे और मोटरसाइकल पर बैठे लोगों को ऑक्सीज़न उपलब्ध कराकर जान बचाई, वह इतिहास के इस स्याह समय भी रोशनी की तरह है।   महामारी की पहली लहर के समय ही प्रधानमंत्री ने ‘आपदा में अवसर’ की बात कही थी। उस समय उनके वक्तव्य का अभिप्राय समझा गया था कि स्वास्थ्य सेवाओं का सशक्तिकरण और विस्तार किया जाएगा। समझा गया था कि विपत्तियों में ही विसंगतियाँ उजागर होती हैं और फिर उनके निराकरण का प्रयास होता है। काम चलता जा रहा था, इसलिए पता ही नहीं चला कि हमारी स्वास्थ्य व्यवस्था इतनी लाचार और अपर्याप्त हालत में है। इस आपदा ने उसकी अपर्याप्तता को उजागर कर दिया है और अब उसे पर्याप्त बना लिया जाएगा। यह खुश होने की बात थी।   लेकिन हुआ क्या? दूसरी लहर के आने तक अस्पतालों और उसमें बेड की व्यवस्था नहीं हो सकी। ट्रेन के जिन डब्बों को कोविद अस्पताल के रूप में तब्दील किया गया था, वे कहाँ थे, उनमें कौन इलाज करवा रहा था और कौन इलाज कर रहा था, पता ही नहीं चला। सामर्थ्यवान लोग भी गिद्धों में तब्दील होकर किसी के मरने की प्रतीक्षा कर रहे थे ताकि एक बेड उन्हें मिल सके। और, इस विवशता के अवसर का लाभ उठाते हुए अस्पताल एक-एक मरीज से 5 से 15-20 लाख तक वसूलने लगे। ऑक्सीज़न वाले 50-50 हजार में एक-एक सिलिन्डर बेचने लगे। मरीजों को 15-20 किलोमीटर ले जाने के लिए भी एंबुलेंस वाले 15-20 हजार रुपये लेने लगे। आवश्यक दवाइयाँ 400-500 गुना अधिक कीमत पर बिकने लगीं। कोरोना के लक्षणों में व्यवहृत होने वाली सामान्य दवाएँ भी, अभाव का बहाना बनाकर, 4-5 गुना अधिक कीमत पर बिकने लगीं। यहाँ तक कि ऑटो वाले भी 10 रुपये के बदले 50 रुपये वसूलने लगे। कहने का अर्थ यह कि प्रधानमंत्री के वक्तव्य का अभिप्राय चाहे जो रहा हो, परंतु व्यावहारिकता यही रही कि इस आपदा ने लूट-खसोट और भ्रष्टाचार के असीम अवसर उत्पन्न किए और राजकीय व्यवस्था का उस पर कोई नियंत्रण नहीं रहा।   केवल बाजार ने ही नहीं, सरकार ने भी इस आपदा को अवसर की तरह इस्तेमाल किया। इसी कोरोना की आड़ में सीएए, एनआरसी के आंदोलन खत्म करवाए गए और फिर किसान आंदोलन को छिन्न-भिन्न किया गया। इस कोरोना-काल में, जब लोगों के लिए घरों से निकलने की मनाही थी और लोग सदेह प्रदर्शन नहीं कर पा रहे थे, तो अवसर का लाभ उठाते हुए श्रम क़ानूनों में संशोधन, नई शिक्षा नीति, मीडिया क़ानूनों में संशोधन आदि कई नए कानून भी लाये गए। तो सरकार को भी आपदा ने लोकतान्त्रिक अवसरों को कमजोर करने के कई अवसर दिये।   पिछले ही वर्ष कोरोना से असरदार ढंग से निबटने के लिए, प्रधानमंत्री राहत कोष के रहते हुए, पीएम केयर्स के नाम से फंड रेजिंग का एक ट्रस्ट बनाया गया। देश को आपदा से उबारने के लिए एक ओर तो पूँजीपतियों ने उसमें उन्मुक्त दान दिया, दूसरी ओर सरकारी विभागों और संस्थाओं से भी उसमें दान लिए गए। इस फंड में जमा-खर्च का हिसाब तो अभी तक नहीं बताया गया है, परंतु उस समय कहा गया था कि इस फंड से कोविद अस्पतालों का निर्माण किया जाएगा और वेंटिलेटर्स खरीदे जाएँगे। इस फंड से कितने कोविद अस्पताल बने और सक्षमता के साथ चल रहे हैं, कितने लोगों का उसमें इलाज हुआ और उसके लिए डॉक्टर और नर्सिंग स्टाफ कहाँ से लाये गए, इस पर तो कभी कोई स्पष्टता नहीं हुई। परंतु वेंटिलेटर की खरीद का मामला जरूर विवादास्पद हो गया। इस फंड के पैसे से उस कंपनी से वेंटिलेटर खरीदे गए, जिसे वेंटिलेटर बनाने का कोई पूर्वानुभव नहीं था। अर्थात वह कंपनी वेंटिलेटर बनाती थी, इसलिए उससे खरीदा गया, ऐसा नहीं हुआ; बल्कि वेंटिलेटर खरीदना था, इसलिए उसने वेंटिलेटर बनाया। परिणाम हुआ कि अधिकांश वेंटिलेटर त्रुटिपूर्ण रहे और फोटो खींचने और शोभा बढ़ाने के अलावा उनका कोई उपयोग नहीं हुआ। कई जगहों पर तकनीशियनों के अभाव में उस डब्बे को खोला तक नहीं गया। इस तरह भ्रष्टाचार और अपर्याप्त व्यवस्था का शिकार होकर वेंटिलेटर-वितरण की प्रक्रिया शोकेस में रखे हाथी दाँत से अधिक भूमिका नहीं निभा सकी।                 हिंदी के स्वातंत्र्योत्तर उपन्यासों में मार्क्सवाद            मार्क्सवादी उपन्यासों में वस्तु-तत्व की प्रमुखता के बावजूद रूप-तत्व की भी सापेक्षिक सक्रियता स्वीकृत हुई है। इन उपन्यासकारों ने कला-मूल्यों एवं जीवन-मूल्यों ...    शुरुआत से अभी तक यही कहा जाता रहा है कि कोरोना की कोई दवा नहीं है। मास्क लगाना, दूरी बनाकर रखना और टीका लगवाना - इससे बचाव के यही तीन तरीके हैं। टीका बनकर अभी तैयार ही हुआ था कि प्रधानमंत्री और फिर सरकारी तंत्र और मीडिया समुदाय ने शोर मचाना शुरू कर दिया कि भारत का देशी टीका पूरी दुनिया को दिया जा रहा है। बाद में पता चला कि यह विज्ञापनधर्मी सरकार की प्रवंचनात्मक आत्मश्लाघा थी। क्विंट हिन्दी में प्रकाशित रपट के अनुसार 11 जनवरी तक, जब तक संसार के अन्य सचेत देशों ने अपने यहाँ टीका के भंडार की व्यवस्था कर ली थी, भारत ने अपने ही देश के टीका निर्माताओं से बात तक न की थी और न ही टीका खरीदने के लिए आठ आना दिया था। वे निर्माता उन देशों को टीका निर्यात कर रहे थे, जिन्होंने टीका-निर्माण के लिए उन्हें धन प्रदान किया था। परिणाम हुआ कि टीका उत्सव मनाने कि घोषणा के कल होकर ही टीका का अभाव हो गया। टीकाकरण के प्रति सरकार की तत्परता का पता इसी बात से चलता है कि इस अभिप्राय के लिए आबंटित 35000 करोड़ में से साढ़े चार हजार रुपये ही अभी तक खर्च किए गए हैं। और अब जब लोगों को देने के लिए टीका नहीं है तो पूरी दुनिया से टीका देने की गुहार लगाई जा रही है और विदेश मंत्री उसकी तलाश में देश-विदेश भटक रहे हैं। टीका लेने के बाद भी संक्रमित होने और मरने के आनुभविक नतीजों को देखते हुए देहातों के अधिकांश लोगों के टीका लेने से इंकार करने के बावजूद देश में टीके का घोर अभाव है और कई राज्य सरकारों को अपने टीकाकरण केन्द्रों को बंद करना पड़ रहा है। कोरोना के नियंत्रण के प्रति सरकार की उदासीन गैरजवाबदेही का पता सीरम इंस्टीट्यूट के सीईओ अदार पूनावाला के उस बयान से जाना जा सकता है, जिसमें उन्होंने  कहा था कि सच्ची बात बोल दें तो भारत में उनका सिर काट लिया जाएगा।   कोरोना पर लिखे गए अपने पहले आलेख ही में मैंने कहा था कि सत्ता की दृष्टि में जनता एक वोटर के अलावा और कुछ नहीं है। अर्थात सत्ता उसे मानवीय संवेदना की आवश्यकता की दृष्टि से नहीं, बल्कि राजनीतिक उपयोग और लाभ-हानि की दृष्टि से ज्यादा देखती है। इस दूसरी लहर में यह सत्य और भी ज्यादा स्पष्ट होकर सामने आया। जिस तरह पहली लहर की शुरुआत के समय में, जब ध्यान कोरोना को नियंत्रित करने पर केन्द्रित होना चाहिए था, अमेरिका में ट्रंप को जिताने के लिए भारत में, सरकारी स्तर पर, भीड़ जुटाई जा रही थी ताकि अमेरिकन भारतीय प्रभावित हो सकें। फिर मध्यप्रदेश में एक लोकतान्त्रिक सरकार को गिराने के लिए खरीद-फरोख्त की जा रही थी। उसी तरह दूसरी लहर के समय भी, जब संक्रमण की दर फिर से बढ़ने लगी थी, विभिन्न राज्यों में लाखों की भीड़ जुटा-जुटा कर चुनावी रैलियाँ हो रही थीं। यह गहरे आश्चर्य की बात है कि संसद के सदेह सत्र स्थगित हो जाते हैं, लेकिन सुरक्षित विमानों से उतर-उतर कर आम लोगों की ठेलम-ठेल भीड़ जुटाई जाती है और किसी के मन में एक पंक्ति का विवेक भी नहीं जगता है। पहली लहर के समय कुछ हजार तब्लीगियों की सभा की कहानी इस तरह परोसी गई मानो देश में कोरोना फैलाने की सारी जवाबदेही तब्लीगियों की ही हो। लेकिन इस दूसरी लहर के समय हरिद्वार के कुंभ को केवल आयोजित ही नहीं किया गया, बल्कि उत्तराखंड के मुख्यमंत्री ने किसी भी समझदार आदमी के गले से नीचे नहीं उतरने वाला बयान भी दिया की कुंभ से कोरोना नहीं फैलता है। अर्थात जब कोरोना अपना तांडव मचा रहा था तो उस समय सत्ता राजनीति के रण में अपने दाँव आजमा रही थी और संक्रमण के फैलाव से बेपरवाह सांप्रदायिक तुष्टीकरण के पासे फेंक रही थी।   त्रासदी के इस पूरे दौर में न्यायालय जनता की चिंताओं के साथ खड़ा दिखा है। बदइंतजामियों पर विभिन्न उच्च न्यायालयों की तीखी टिप्पणियों और इंतज़ामों के सख्त आदेश से राहत की थोड़ी-सी शुरुआत हो सकी। चाहे वह ऑक्सीज़न की आपूर्ति का मामला हो, चाहे रेमडेसिवीर की कालाबाजारी का, चाहे मौत के आँकड़े को छिपाने का - उच्च न्यायालय से लेकर सर्वोच्च न्यायालय जनता की पीड़ा के साथ हमदर्दी के साथ खड़ा रहा है। यह विडंबना भी याद रखी जाने लायक है कि जो न्यायालय कानून की फिक्र करने के लिए है, वह जनता की फिक्र कर रहा था और जो सरकार जनता की फिक्र करने के लिए है, वह या तो चुनाव लड़ रही थी या शिक्षा, खेती, बैंक आदि को पूँजीपतियों को सौंप रही थी या जनवादी अभिव्यक्तियों को नियंत्रित करने में लगी थी।                             साभार : बीबीसी        संक्रमण से मृत्यु का आँकड़ा भी देशी-विदेशी मीडिया में बहस का विषय रहा है। सरकार द्वारा प्रस्तुत गणना में जब उसे तीन लाख के करीब बताया जा रहा था, उसी समय देशी-विदेशी संस्थानों और समाचार माध्यमों के द्वारा इसे तीस लाख से अधिक बताया जा रहा था। मरने वालों की संख्या को छिपाने का आरोप संसार की सभी सरकारों पर लगाया गया है। लेकिन दुनिया की अनेक सरकारों ने उसमें सुधार भी किया है। भारत में अभी तक इसका कोई संकेत नहीं आया है। यहाँ तो आँकड़ों को छिपाना ही अपनी नाकामयाबी को छिपाने का उपाय माना जाता है।   इस दूसरी लहर में कोरोना के बुलडोजर से बचाने में और इलाज, ऑक्सीज़न, दवा की कालाबाजारी को रोकने में सरकार बुरी तरह विफल रही। ऐसा लगा, जैसे न तो व्यवस्था है और न ही कोई नियंत्रण। पूरा देश एक छिद्रित नाव में राम भरोसे जीते-मरते रहा। अब ब्लैक फंगस ने भी महामारी का रूप धारण कर लिया है। इसकी भी दवा के लिए हाहाकार मचा हुआ है। तीसरी लहर का आना अभी बाकी ही है। पता नहीं, आगे क्या होगा?  ","categories": ["home"],
        "tags": ["Corona","India","India during pandemic","Coronavirus"],
        "url": "http://localhost:4000/home/korona-2-raam-bharose-log/",
        "teaser":"http://localhost:4000/images/corona_2/PHOTO-2021-06-07-19-06-05.jpg"},{
        "title": "बालश्रम की राजनीतिक आर्थिकी और बिहार",
        "excerpt":" रात कभी ठेलों के नीचे  कभी दुकानों की आड़ में  कट जाती है आवारी जिंदगी  उम्र भर जुगाड़ में                                      (संदर्भ : विश्व बालश्रम निषेध दिवस 2021)   बिहार में बालश्रम की वर्तमान परिस्थितियों पर चिंता करने के पूर्व बालश्रम की राजनीतिक आर्थिकी को समझ लेना जरूरी है, क्योंकि वही बालश्रम को बनाए रखने की संचालक शक्ति है। इसके साथ ही संवैधानिक संदर्भों और कानूनी कवायदों पर भी चलते-फिरते एक नजर डालते चलेंगे।   सबसे पहले श्रम के स्वरूप और श्रम-मूल्य के निर्धारण की सैद्धांतिकी को समझते हैं। श्रम के स्वरूप और मजदूरी का निर्धारण पूँजी की प्रकृति के द्वारा होता है। औद्योगिक और व्यापारिक पूँजी की प्रकृति मुनाफा पर आधारित है। मुनाफा कमाने के तीन उपाय हैं - लागत कम हो, कीमत ज्यादा हो और बिक्री अधिक हो। बिक्री का अधिक होना व्यावसायिक कौशलों पर निर्भर करता है और ग्राहकों की एक निश्चित संख्या और जरूरत की एक सीमा होने के कारण बाजार का विस्तार एक हद से ज्यादा नहीं हो पाता है। कीमत भी बाजार की प्रतिस्पर्धा नियंत्रित करती है। इसलिए उसे भी अनियंत्रित रूप से नहीं बढ़ाया जा सकता है। अब बच गयी लागत। लागत को ही कम करके अधिकतम मुनाफा कमाया जा सकता है। लागत कम करने का जो सबसे प्रिय उपाय अपनाया जा रहा है, वह है श्रम का मशीनीकरण। मशीनों में एकबारगी निवेश करके आवर्ती व्यय से छुटकारा मिल जाता है। फिर भी मानव-श्रम की आवश्यकता बनी रहती है। इस मानव-श्रम की लागत को कम करने के लिए या तो श्रम के घंटे को बढ़ाया जाता है या श्रम-मूल्य को कम किया जाता है। इसीलिए, पूँजी के हितों को ध्यान में रखते हुए, आठ घंटे काम के जिस अधिकार को खून की होली खेलकर प्राप्त किया गया था, उसे फिर से बारह घंटे कर दिया गया है। इसके दूसरे बिन्दु, श्रम-मूल्य को कम करके लाभांश को बढ़ाने का उद्देश्य ही बच्चों को मजदूरी के लिए खींचता है। इसीलिए ऐसे कार्य, जिनमें उच्च दक्षता वाले कौशलों की जरूरत नहीं होती है, जैसे घरेलू काम, होटलों में बर्तन माँजने का काम, ईंट भट्ठे पर काम, सफाई और कचड़ा बीनने का काम, अभ्रक बीनने का काम, कालीन बुनने का काम, बीड़ी बनाने का काम आदि में बच्चे बड़ी संख्या में काम करते हुए देखे जाते हैं। इसका कारण यही है कि बच्चे सस्ता मजदूर होते हैं। उन्हें मामूली या न के बराबर मजदूरी देनी पड़ती है और कभी-कभी तो वे केवल पेट पर काम करते हैं। उनसे अधिक देर तक काम लिया जा सकता है। उनके बदले यदि वयस्क काम करते हैं तो उन्हें अधिक पगार या मजदूरी देनी पड़ती है। वे आठ घंटे से अधिक काम का ओवर टाइम और अन्य सुविधाएँ माँगेंगे और माँगें पूरी न होने पर नियामक संस्थाओं में शिकायत करके नियोक्ता को परेशान करेंगे। बाल मजदूर इस तरह की कोई परेशानी नहीं खडा करता है और उसे न्यूनतम भुगतान करना पड़ता है। इस तरह अधिकतम मुनाफे की मंशा से चलाये जा रहे उद्योग और धंधे तथा घरेलू कामगारों के रूप में बाल मजदूर को तरजीह देना नियोक्ता के लिए सब तरह से फायदेमंद होता है। इसीलिए औद्योगिक क्रान्ति के पूर्व ‘बाल श्रम’ की अवधारणा भी नहीं मिलती है। औद्योगिक क्रान्ति के उपरान्त निजी मुनाफे पर आधारित उद्योगों की आवश्यकता ने बाल श्रम को पैदा किया है। अर्थशास्त्र का सिद्धांत है कि उत्पादन में लागत कम हो और कीमत वही रहे तो लाभांश बढ़ जाता है। कृषि, घरेलू कामों और उद्योग-धंधों में कम लागत तथा अधिकतम लाभ की यही आर्थिकी बच्चों को मजदूर बनाती है।   पूँजी का एक काम श्रमिकों को विवश और कमजोर बनाए रखना भी होता है। यह इसलिए ताकि आसानी से और कम लागत पर श्रम को खरीदा जा सके। वह उन्हें इतना श्रम-मूल्य नहीं प्रदान करता है, जिससे वे बचत कर सकें और भविष्य में आने वाली विपदा से निपट सकें। उस स्थिति में उन्हें कमजोर होकर अपेक्षाकृत कम मूल्य में भी अपने को श्रम-बाजार में बेचकर जीवन और परिवार की रक्षा करने के लिए विवश होना पड़ता है। कोरोना में मजदूरों की त्रासदी को इसके उदाहरण के तौर पर स्पष्टता से देखा जा सकता है। अधिकांश बाल मजदूर ऐसे ही बेरोजगार या कम आय वाले माता-पिता की सन्तानें हैं, जिन्हें साल में सौ दिनों का भी रोजगार नहीं मिलता है। इसलिए बच्चे को काम करना पड़ता है। अभिभावकों की यही आर्थिक विवशता बच्चों को बाल मजदूरी की ओर धकेलती है। इस तरह रोजगार तो मिल जाता है, मगर बच्चों को, उनके माता-पिता को नहीं।                 कोरोना: राम भरोसे लोग            मार्च 2021 आते-आते भारत में संक्रमण की संख्या फिर से बढ्ने लगी और देखते-ही-देखते यह संख्या चार लाख प्रतिदिन के पार कर गई। अस्पतालों में पैर रखने तक की जगह नह...    अब, राजनीति इसमें किस तरह सहायक होती है, इसे समझने की कोशिश करते हैं। यह सर्वमान्य है कि लोकतन्त्र पूँजीवाद की राजनीतिक व्यवस्था है। जिन देशों में निजी पूँजीवाद है, जो कि दुनिया के लगभग तमाम देशों में है, वहाँ राजनीतिक सत्ता पूँजीपतियों के मैनेजर के रूप में कार्य करती है। असल में सत्ता पूँजीपतियों के हाथ में होती है, सरकार उसकी सहूलियत के लिए व्यवस्थापक की भूमिका में होती है। अपने ही देश की स्थितियों को देखकर इसे आसानी से समझा जा सकता है। दुनिया के अन्य पूँजीवादी देशों के भी यही हालात हैं। तो, जो सरकार निजी पूँजी के संरक्षण और संवर्धन के लिए नियुक्त होती है, वह ऐसे काम सख्ती से कैसे कर सकती है, जो काम पूँजीपतियों के लाभों के विरुद्ध हो। यही कारण है कि संयुक्त राष्ट्रसंघ के द्वारा 18 वर्ष की अवस्था पूरी होने तक बच्चा माने जाने के बावजूद यूरोपियन देशों में 13 वर्ष और अमेरिका में 12 वर्ष से कम अवस्था को ही बच्चा की श्रेणी में रखा गया है। भारत में भी, राजनीतिक रूप से तो 18 वर्ष की अवस्था पूरी होने के बाद ही वयस्क माना गया है, लेकिन काम करने और पढ़ने के मामले में उसे 14 वर्ष में ही वयस्क मान लिया जाता है।   राजनीतिक मंशा को इस तरह भी समझा जा सकता है कि 20 नवंबर, 1989 को संयुक्त राष्ट्रसंघ की आमसभा के द्वारा जब जीवन, सुरक्षा, विकास और सहभागिता के चार मूल सिद्धांतों पर ऐतिहासिक “बाल अधिकार समझौता” को पारित किया गया तो अमेरिका जैसे देश ने उस पर हस्ताक्षर करने से मना कर दिया और भारत ने 1992 में इस टिप्पणी के साथ हस्ताक्षर किया कि इसे एकाएक निर्मूल कर देना भारत की अर्थव्यवस्था के लिए घातक होगा। इसी से बालश्रम के प्रति राजनीतिक मंशा समझ में आ सकती है। इसीलिए 14 वर्ष की अवस्था तक बालश्रम को रोकने के प्रावधान के अनुपालन की उड़ती हुई धज्जियाँ सब लोग रोज देखते हैं।   इसी सैद्धांतिकी को पृष्ठभूमि में रखकर देश और दुनिया की तरह बिहार में भी बालश्रम को देखना चाहिए।   कोरोना के रूप में अचानक टपक पड़ी आपदा ने देश-दुनिया की तरह बिहार की व्यवस्था की भी चूलें हिला कर रख दी हैं। यद्यपि ठीक-ठीक गणना उपलब्ध नहीं है, क्योंकि मजदूरों के  अंतर्प्रान्तीय आवागमन पर नजर रखने और उनकी सुरक्षा के लिए कोई विनियमन नहीं है। फिर भी विभिन्न स्रोतों से प्राप्त जानकारी के अनुसार, पहली लहर के समय ही, लगभग 30 लाख प्रवासी मजदूर बेरोजगार होकर बिहार लौटे। जिन औद्योगिक या व्यापारिक समूहों में वे काम करते थे, उन्होंने आपदा के समय उनके हिफाजत की कोई फिक्र नहीं की। अखबारी खबरों के अनुसार इनमें से 80 प्रतिशत दुबारा प्रवास पर जाने के इच्छुक नहीं थे। पहले से ही गरीबी और बेरोजगारी से त्रस्त बिहार जैसे प्रांत में कोरोना के कारण और ज्यादा गरीबी और बेरोजगारी बढ़ गई है। असंगठित क्षेत्र के कारीगर, मजदूर, सड़कों और गुमटियों में रोजगार करने वाले उद्यमी, दुकानों पर काम करने वाले श्रमिक - सबके-सब हतप्रभ की भाँति भटक रहे हैं। कुछ नहीं सूझने पर सब बेरोजगार हुए लोग सब्जी बेचने के ही काम में लग गए हैं। पहली बंदी के समय ही सरकार जिस स्किल मैपिंग के द्वारा योग्यतानुसार रोजगार सृजन का आश्वासन दे रही थी, उसके बारे में दूसरी लहर समाप्त होने तक पता नहीं कि वह क्या, कितना और किस तरह हुआ। उससे कितने लोग लाभान्वित हुए और उन्हें कौन-सा रोजगार मिला, इसके बारे में कोई खबर चर्चित नहीं हुई। जबकि देश में पहले से ही 45 वर्षों में सबसे अधिक बेरोजगारी ने कमर तोड़ रखी थी, उस पर, खबरों के मुताबिक, इस कोरोना के कारण संगठित क्षेत्र के करीब एक करोड़ और लोग बेरोजगार हुए हैं और करीब साठ प्रतिशत लोगों का कहना है कि उनकी आय में कमी आई है। अर्थात आर्थिक उपार्जन के सारे नाले यहाँ पहले से ही बंद हैं और जो लोग पहले से हैं, वे ही बिलबिला रहे हैं। इस तंगी में 30-35 लाख लोग और जुड़ जाएँगे तो क्या होगा? सोचकर ही रहमदिल लोगों का कलेजा बैठ जाएगा।                                     यही वह परिस्थिति है, जिसके बारे में ऊपर इंगित किया गया था कि अधिकांश बाल श्रमिक बेरोजगार अभिभावक की संतानें होते हैं। पहले की पहलों से बालश्रमिकों के होने में जो थोड़ी कमी आई होगी, जिस कमी का कोई प्रामाणिक आँकड़ा उपलब्ध नहीं है, अब इस नई आर्थिक परिस्थितियों के कारण, पहले के सारे प्रयासों पर पानी फेरते हुए, बाढ़ के पानी की तरह, बालश्रम में बेतहाशा वृद्धि होगी। दाने-दाने को मुँहताज अभिभावकों की जैविक विवशता होगी कि वे अपनी मासूम संतानों को किसी के यहाँ काम पर रख दें ताकि, कम-से-कम उस बच्चे का पेट चल जाये और यदि कुछ कमा सके तो घर में भी कुछ लाये। इस तरह लाखों बच्चे असमय मजदूरी की कालकोठरी में ढकेल दिये जाएँगे। संयुक्त राष्ट्रसंघ के महासचिव एंटोनिओ गुटेरेस भी स्वीकारते हैं _ “….. और पाँच वर्ष की आयु से कम करीब 14.4 करोड़ बच्चों का भी विकास नहीं हो रहा है। हमारी खाड़ी-व्यवस्था ढह रही है और कोविद 19 ने हालत को बुरा बनाया है।“ बिहार जैसा गरीब और पिछड़ा प्रांत इस भयावहता से और अधिक पीड़ित होगा। और, यही परिस्थिति होगी बच्चों के श्रमिक बनने की।   उन लाखों बाल श्रमिकों को बचाने के जो उपाय होने चाहिए थे, उसके लिए हमारी व्यवस्था न तो पहले से तैयार है और न ही प्रतिबद्ध। सामान्य रूप से यह माना जाता है कि जो बच्चे विद्यालय नहीं जाते हैं, वे बाल मजदूर हैं। विद्यालय बालश्रम से बचाने की सबसे मजबूत दीवार हो सकते थे। परंतु विद्यालयों के पास  इन अतिरिक्त लाखों छात्रों को सँभाल सकने लायक न तो पर्याप्त शिक्षक हैं और न ही कक्षाएँ। एक गणना के अनुसार अभी बिहार में जहाँ 62000 और अधिक विद्यालयों के निर्माण की आवश्यकता थी, वहाँ 1773 विद्यालय पहले और इस कोरोना के समय 1057 विद्यालयों को बंद किया जा रहा है। तमाम भ्रष्टाचारों के बावजूद जिन आंगनबाड़ी केन्द्रों में बच्चों को पोषक आहार के साथ कुछ सीखने का भी अवसर था, उन्हें अब विद्यालयों में समाहित करके पहुँच से दूर किए जाने का आदेश निर्गत कर दिया गया है। विद्यालयों में शिक्षकों की भी भारी कमी है। विगत बिहार विधानसभा सत्र में सदन को सूचित करते हुए शिक्षामंत्री ने बताया कि विद्यालयों में शिक्षकों के 7,26,937 स्वीकृत पदों पर केवल 4,13,159 शिक्षक कार्यरत हैं। उसी सत्र में शिक्षामंत्री ने सदन को यह भी सूचित किया था कि कक्षा 8 से 9 में जाने में करीब 22 प्रतिशत छीजन हो जाता है। जब सामान्य दिनों में छीजन की दर इतनी ज्यादा है तो अनुमान लगाया जा सकता है कि कोरोना से उत्पन्न त्रासदी के कारण वह पचास प्रतिशत हो जा सकता है। दैनिक भास्कर में 24 मई, 2021 को छपी खबर के मुताबिक करीब 7 लाख बच्चों के स्कूल-वापसी की उम्मीद नहीं है। अर्थात ये अब ये छात्र के बदले बाल मजदूर में तब्दील हो जाएंगे। लेकिन इसकी रोकथाम के लिए न तो कोई प्रयास हो रहा है और न ही कोई चर्चा।   राज्य के पास बालश्रम को रोकने के प्रावधान भी कागज पर लिखे हुए हैं। 1950 में बड़े धूमधाम से लागू हुए संसार के सबसे विशाल संविधान में बालश्रम की मनाही, शिक्षा की अनिवार्यता और बाल-गरिमा के संरक्षण की जवाबदेही राज्य को प्रदान की गई है। संविधान की धारा 21 (क) 6 से 14 वर्ष तक निःशुल्क और अनिवार्य शिक्षा का प्रावधान करती है। धारा 24 14 वर्ष से कम आयु वालों को कारख़ाना, खदान और संकटमय कार्यों में लगाने से मना करती है। धारा 39 (ङ) और (च) बच्चों की सुकुमारता के दुरुपयोग और शोषण से रक्षा की सिफ़ारिश करती है और आर्थिक विवशताओं के कारण आयु के प्रतिकूल कार्यों में संलिप्तता की मनाही करती है। केंद्र ने 1986 में ही बालश्रम (निषेध एवं विनियमन) अधिनियम बनाया। बिहार में भी 2009 में बालश्रम उन्मूलन, विमुक्ति एवं पुनर्वास - राज्य कार्ययोजना का निर्माण किया गया। 2016 में बाल एवं किशोर श्रम (निषेध एवं विनियमन) अधिनियम भी पारित हुआ। 2017 में भी बालश्रम उन्मूलन तथा किशोर श्रम निषेध एवं विनियमन हेतु राज्य कार्य योजना का निर्माण किया गया। इन प्रमुख अधिनियमों के बीच भी अनेक ऐसे नियम-कानून हैं, जो बालश्रम का निषेध करते हैं। लेकिन इतने ढेर सारे नियम-क़ानूनों के बावजूद इतनी बड़ी तादाद में बाल श्रमिकों का होना ही क़ानूनों के कार्यान्वयन के प्रति राज्य की संजीदगी की पोल खोलता है।                 ऐसे ही रहेंगी बेटियाँ तो कैसे बढ़ेंगी बेटियाँ?            अंतर्राष्ट्रीय महिला दिवस के अवसर पर अपने देश की महिलाओं की ओर एक बार घूम कर देख लेना वाजिब है। बात महिला दिवस की है, इसलिए यह देख लेना भी जरूरी है कि किस तर...    इस आलेख की शुरुआत में कविता की जिन चार पंक्तियों को रखा गया है, अभिनंदन गोपाल लिखित “जिंदगी के नन्हें शहजादे” शीर्षक वह कविता बिहार में बालश्रम उन्मूलन के स्टेट एक्शन प्लान के आमुख में दर्ज हैं। 2017 में ही तैयार उसी एक्शन प्लान में, विगत जनगणना के आँकड़ों के आधार पर, स्वीकारोक्ति है कि बिहार में 46 प्रतिशत बच्चे यानि लगभग आधे बच्चे, किसी-न-किसी रूप में बाल श्रमिक हैं। व्यवस्था की बलिवेदी पर असमय बलि चढ़ा दिये गए इन बच्चों की संख्या 10,88,509 है और यह संख्या देश के कुल बाल श्रमिकों का 10.7 प्रतिशत है। संसार के एक तिहाई बाल श्रमिक केवल भारत में हैं और उनमें 100 में 11 बाल श्रमिक केवल बिहार से आते हैं। यद्यपि यह गणना पुरानी है, लेकिन पूरे देश की तरह बिहार ने भी बच्चों के प्रति अपनी संवेदनशीलता कभी नहीं दिखाई, इसलिए कोई दूसरी प्रामाणिक गणना उपलब्ध नहीं है। 2009 में प्रदत्त निःशुल्क एवं अनिवार्य शिक्षा का अधिकार के दबाव और आकर्षण तथा 2009 में ही बालश्रम उन्मूलन, विमुक्ति एवं पुनर्वास - राज्य कार्य योजना के तहत गठित बाल श्रमिक धावा दल के धावों के कारण बाल श्रमिकों की संख्या में कुछ कमी आई होगी, ऐसा माना जा सकता है। कितनी कमी आई, इसके बारे में तो कुछ नहीं कहा जा सकता। केवल इतना दिखाई पड़ा कि कुछ दिनों के बाद ही धावा दलों की तख्ती लगी गाडियाँ परिसर में खड़े-खड़े सड़ने लगीं। बच्चे अब भी ढाबा, घरों, दुकानों, सवारी गाड़ियों और कृषि कार्यों, सफाई कार्यों में लगे हुए सबको दिखाई पड़ते थे, सरकार को छोड़कर। अर्थात बाल श्रमिक तब भी बहुतायत रहे, केवल सरकार अन्यमनस्क हो गई।   बिहार के Draft state action plan for Elimination of Child Labour Prohibition and Regulation of Adolescent Labour के Chapter 4, Para 2 में भी शैक्षिक अवसरों के अभाव को ही बाल श्रमिक होने का प्रधान कारण बताया गया है - “A wide range of issues seems responsible for shaping ones perception towards education. Poor quality of teaching, indifference of teachers, difficulties in accessing entitlements, distance of school and inability to bear the additional cost of tuitions or stationeries were recounted as some of the factors that often make parents look at their decision of sending children to work as a judicious choice.” लेकिन इस स्वीकारोक्ति का कोई अर्थ नहीं है, क्योंकि इस चित्र को बदलने की कोई कोशिश नहीं हुई है।   कहने का मतलब यह कि निजी मुनाफे पर आधारित पूँजीवाद और राजनीतिक सत्ता का अपवित्र गठबंधन बाल श्रम को कायम रखता है। जब तक पूँजीवादी शक्तियों के मुक़ाबले सामाजिक शक्तियाँ अपनी अधिक मजबूती नहीं दिखाती है, तब तक तमाम क़ानूनों के बावजूद बालश्रम का धब्बा कायम रहेगा। बिहार जैसे पिछड़े प्रांत में तो फिर से लाखों बच्चों के नए बाल श्रमिक होने की संभावना की पृष्ठभूमि तैयार हो गई है।   — xxx —   सहायक स्रोत :     Bihar State action plan 2017 for Elimination of Child Labour   Child Labour is encouraged when parents are unemployed, The Indian Express, Chandigarh, 14 March, 2015   Child Labour in India - An Overview, M. C. Naidu &amp; K. Dashrath Ramaiah, Journal of Social Sciences (9 October, 2017)   Child Labour in India, Wikipedia   “Beyond Child Labour - Affirming Rights”, UNICEF, 2001   Bihar short of 280,000 Teachers, indiaspend.com   असंगठित क्षेत्र के कार्यरत बाल श्रमिकों के सामाजिक-आर्थिक अध्ययन, सुनीता एवं डॉ. बी एल सोलेकर, पं. रविशंकर शुक्ल विश्वविद्यालय, रायपुर, anvpublication.org/journals   दैनिक भास्कर, 11 अक्तूबर, 2014   दैनिक भास्कर, 24 मई, 2021  ","categories": ["home"],
        "tags": ["Social","Child labour","child labour day","education","bihar"],
        "url": "http://localhost:4000/home/baalashram-kee-raajaneetik-aarthikee-aur-bihaar/",
        "teaser":"http://localhost:4000/images/child_labor/feature-child-labour-in-india_2.jpg"},{
        "title": "Curing sick system with data",
        "excerpt":"Translated from बीमार व्यवस्था का आँकड़ों से इलाज                           Recently published two reports on ‘Achievements of United Nation’s Sustainable Development Goals – SDGs’ are important for us. One is the national report from ‘NITI AYOG’ and another is from Cambridge University press published ‘International Report on Achievements of Sustainable Development Goals’. Description of achievements in Sustainable Development goals appear in both the reports. We would like to compare the descriptions and analysis of the national report with that of the International.   With the end of millennium development goals in 2015, the 70th meet of General Body of UN held between 25th September 2015 and 27th September 2015, 17 Development Goals were set, to be achieved by 2030. It was named as Sustainable Development Goals – SDGs. On the very day, the closed fists of 193 nations adopted the resolution of ‘Transforming Our World: The 2030 Agenda for Sustainable Development.’ The adopted resolutions were -  1) No Poverty, 2) Zero Hunger, 3) Good Health and Well-being, 4) Quality education, 5) Gender equality, 6) Clean Water and Sanitation, 7) Affordable and Clean Energy, 8) Decent Work and Economic Growth, 9) Industry, Innovation and Infrastructure, 10) Reduced Inequalities, 11) Sustainable Cities and Communities, 12) Responsible Consumption and Production, 13) Climate Action, 14) Life below Water, 15) Life on land, 16) Peace, justice and strong institutions and 17) Partnerships for the Goals.   Let us begin with the report of ‘NITI AYOG’. In the report, ‘NITI AYOG’ has categorised the states on the basis of achievements. Among 28 states, Kerala stands at first position with 80 points, Bihar is occupying bottom most position with the label of backward state merely having 29 points. Himachal Pradesh came a step below from its first position in last year, where Kerala stepped up from its second position in last year. But last year Bihar was standing at the last position with 19 points and this year too it is maintaining the last position with 29 points. The points may show improvement but with all logic it is established that Bihar is in worse, backward and sick status. The consistent plight of Bihar exposes the falsehood of the slogans, “SAMAJIK NYAY” (Social justice) and “SABKA SATH, SABKA VIKAS” (partnering all, developing all) just influencing the poor and the backwards and used it for unsplit rule for the last three decades.   10 states among these 28 states – Andhra Pradesh, Meghalaya, Jharkhand, Madhya Pradesh, Odisha, Asam, Tripura, Arunachal Pradesh, Nagaland and Bihar are such which got 50 or less points. In these backward states majority is from Hindi speaking and eastern regions of India. Why there is no any improvement in the ailing condition of these states? It needs to find out the reasons. This is to note that popularising the slogan of Gujrat model, blind drive of privatisation is adopted all over the country, it made Uttar Pradesh to improve only by 1 point, from 51 to 52, standing at 17th position is showing its bad luck.   There is one more interesting point – leaving the union administered states, 10 states enjoy the status of special states. Among the 10 special status states 5 states – Meghalaya, Asam, Tripura, Arunachal Pradesh and Nagaland are in the category of backward states. Asam and Nagaland are enjoying the special status states since 1969. The special status means that 90 percent expenses of these states are to be done by centre. Almost all the expenses born by centre for 50 years, even then these states are among sick states then, it is required to investigate the political, economic, educational conditions rather than providing nutrition to the illness by the tonic of special grants.   After the state wise performance, let us view the goal wise performance. ‘NITI AYOG’ has released achievements in 15 goals out of 17 goals and granted score points in the years 2020 and 2019. In this report leaving ‘Zero Hunger’ and ‘Gender Equality’ all goals are full of achievements and given 50 points and more. The list is like -                  Goal       Year  2020       Year  2019                       No Poverty       60       50                 Zero Hunger       47       35                 Good Health and Well-being       74       61                 Quality Education       57       58                 Gender Equality       48       42                 Clean Water and Sanitation       83       88                 Affordable and Clean Energy       92       70                 Decent Work and Economic Growth       61       64                 Industry, Innovation and Infrastructure       55       65                 Reduced Inequality       67       64                 Sustainable Cities and Communities       79       53                 Responsible Consumption and Production       74       55                 Climate Action       54       60                 Life Below Water       —-       —-                 Life On Land       66       66                 Peace, Justice and Strong Institutions       74       72                 Partnership for the Goals       —-       —-           Leave the national report for a while and let us look at position of India in the International report, is there any acceptance that is revealed in national report?                             This graph shows the performance of India and her position in world.        The report of United Nations published from Cambridge University Press presents the evaluation of 166 nations. India stands at 117th position with 61.9 points. For South East Asia, where most of the nations are poor, their regional score is 67.2, that is more than India’s. Among listed 166 nations, the 83rd position from bottom means the condition is poor enough to think. 117th position of India means that civic life and protection of rights are not being taken seriously in India and citizens are living in very poor condition. But in the report presented by ‘NITI AYOG’, the seriously struggling condition described in the international report are looking as ‘all is well’.   The United Nations report has divided the 17 challenges in four groups – 1) SDGs achieved, 2) Challenges Remain, 3) Significant Challenges and 4) Major Challenges. We may say these as excellent, satisfactory, unsatisfactory and serious challenges categories. Achievements points 1 to 25 are poor,26 to 50 are unsatisfactory, 51 to 75 are satisfactory and 76 to 100 are in excellent group.                             The graph is showing the serious challenge targets in red colour.        United Nations report has put only one challenge in the excellent group means in 76 to 100 point’s group – the ‘Climate Action’. But in the report of ‘NITI AYOG’, the ‘Climate Action’ has come down at 54 points, 6 points less from last year’s 60 points. It is self-acceptance of ‘NITI AYOG’. Means at International level the thing that stands better is challenging inside country. In the international report, three challenges in India are in unsatisfactory group, these are – ‘No Poverty’, ‘Life Below Water’ and ‘Life on Land’. Means these three groups fall in 26 to 50 points and needs attention. ‘NITI AYOG’ has not taken any note on ‘Life Below Water’, ‘No Poverty’ is shown with 60 points and ‘Life on Land’ with 66 points.                 शिक्षा नीति 2020 और सामाजिक विभेद            नीति राजसत्ता की वह परिकल्पना होती है, जो यह दिखाती है कि व्यवस्था को किन रास्तों से होकर कहाँ तक ले जाना है। इसकी भूमिका दिशा-निर्देशक की होती है। राज्य नीत...    According to the report of United Nations out of 17 goals, achievement of India in the 10 goals is very poor and cause of concern, these are – ‘No Poverty’, ‘Good Health and Well-being’, ‘Gender Equality’, ‘Clean Water and Sanitation’, ‘Affordable and Clean Energy’, ‘Industry, Innovation and Infrastructure’, ‘Reduced Inequality’, ‘Sustainable Cities and Communities’, ‘Peace, Justice and Strong Institutions’. The ‘NITI AYOG’ report keep most of these in second or third group.   United Nations Organisation is stating the poor conditions for most of the challenges but the ‘NITI AYOG’ report does not find these challenging rather shows as satisfactory and excellent. Comparing the reports with other studies and also practically the truth of the report of ‘NITI AYOG’ is exposed. Where it is patting its back by giving 74 points to ‘Good Health and Well-being’, but National Family Health Survey (NFHS), 2019-20 says that out of 22 states in 18 states and Union territories among children below 5 years the cases of anaemia are increasing. National Nutrition Survey 2016-18 states that among the children below 5 years, 35 percent children suffer from height deficiency, 33 percent suffer from weight deficiency and 17 percent suffer from weakness. According to this report weight deficient children are maximum in state like Bihar -22.9 percent, means they are suffering from malnutrition. According to global hunger index of 2020 India stands with serious condition at 94th position among 107 nations with score of 27.2 points.  According to the report of Hunger Watch, during Corona-lockdown in 2020, 27 percent people slept without food for many nights and 71 percent lost nutritive foods, but the ‘NITI AYOG’ is patting its back for the betterments in the same year. Self-appraised report of ‘NITI AYOG’ is correct or the other reports are correct?                                     ‘Good Health and Well-being’ is also related to employment and income. For the same year 2020 when ‘NITI AYOG’ is presenting the report, CMIE stated that the unemployment in month of May in that year went up at 23.5 percent. Right now, on 31st May 2021 the unemployment was 12.15 percent. The consequence of persistent unemployment of 45 years rising up at 24 percent is given by American Institution Pew Research Report, according to the report the rate of poverty is 9.7 percent, in 2020 there is reduction of 3.3 crores in the population of 9.9 crore people of the middle class in India, the population of poor people has gone to 13.4 crores and 7.2 crores have gone below the poverty line. The reality ‘No Poverty’, ‘Zero Hunger’, ‘Good Health and Well-being’, ‘Decent Work and Economic Growth’ the cheerfulness of ‘NITI AYOG’.                                     Similarly, ‘Peace, Justice and Strong Institutions’ goal is given 70 points out of 100 by ‘NITI AYOG’. It means that there is no any disturbance in Indian Society, Justiciable system is functioning well, Legislative, Judiciary and Executive along with all other constitutional and legal institutions are working to fulfil the democratic interest. It is also shown in the report of ‘NITI AYOG’ that in 2020 the ‘Peace, Justice and Strong Institutions’ is better than it was in 2019. In a country where series of mob lynching is done on the basis of eaten food or name of a person, the legislature is amending citizenship law targeting citizens from a particular community, detention homes are prepared for dishonouring own citizens who lived here for many generations, on one or other issues the case of treason is filed, the investing agencies run after someone who criticized the government, case is filed against journalist reporting about no proper distribution of mid-day meals in schools, the law enacted for losing opportunity of getting job on participating in strikes and demonstrations, not only media but social media is restrained, how much Peace and Justice is there and how much score points should be given can be well understood by oneself. In the context of civil liberties among 180 nations India slipped from 133 position to 142 in the World Freedom Index of 2020. ‘Democracy under seize’ titled report of ‘Freedom House’ among 211 nations India is ranking 87 from 88 and its score came down to 63 from 71.  In ‘Human Freedom Index 2020’ among 162 nations, India’s rank came to 111 from 94 coming down by 17 positions. The international magazine Economist’s annual ‘Democracy Index’ India came down from last year’s 51 position to 53 in 2020. But the report of ‘NITI AYOG’ rejecting all these reports the goal of ‘Peace, Justice and Strong Institutions’ giving 74 score point in 2020 from 72 in last year, tried to revalidate the achievement.   Similarly, we are trailing behind on the important social criteria of ‘Gender Equality’. In ‘Global Gender Gap’ report among list of 153 nations India was at 112th position in 2019, in 2020 in the list of 156 nations came down to 140th position. According to the report, discrimination on the basis of Gender has gone up by 3 percent coming to 32.6 percent. Female workers participation has gone down to 22.3 percent from 24.8 percent. The report also states that with the things at the same pace, it may take 135.6 years to get gender equality, last year it projected for 99.5 years. Means just in one year we went back to 36 years. The same is true for disparity, which in place of reduction is increasing rapidly. Oxfam report on disparity states that one percent Indians possess 70 percent of property. In the ‘Inequality virus’ report it is said that during the Corona-lockdown period there has been increase of 35 percent in properties of 100 riches, when 12 crores of people have lost their jobs. The score points of ‘Affordable and Clean Energy’ raised to 92 points from 70 points, the example of rising prices of diesel, petrol, cooking gas tells the fact itself. Clean energy situation is such that in Delhi odd-even numbered vehicles are plied.   ‘NITI AYOG’ has given high score points to the goals which are seriously in quavering condition. Looking at the report it seems that the score points are given on desire without considering any fact. What can be the reason of hiding the facts and what will be its result? The reason lies in the policy of government. Government works on agenda of diverting attention from the picture rather than changing it. Hence, presentable data needs manipulation. Sick person does not need facial but proper medical treatment. Hiding facts is escaping from failure. The fact hiding also indicates that in reality we are uninterested in achieving goals. This is breach of trust with people.  ","categories": ["home"],
        "tags": ["Sustainable Development Goals","Report of Niti Ayog on SDGs","UNO","India","Analysis of the report of Niti Ayog on SDGs"],
        "url": "http://localhost:4000/home/beemaar-vyavastha-ka-aankadon-se-ilaaj-en/",
        "teaser":"http://localhost:4000/images/bimar_vyvastha/image0.jpg"},{
        "title": "बीमार व्यवस्था का आँकड़ों से इलाज",
        "excerpt":"                         (सतत विकास लक्ष्य : भारत के बारे में राष्ट्रीय और अंतर्राष्ट्रीय रपटों का तुलनात्मक विश्लेषण)   संयुक्त राष्ट्रसंघ द्वारा वैश्विक स्तर पर निर्धारित ‘सतत विकास लक्ष्य’ (Sustainable Development Goals - SDGs) की उपलब्धियों पर हाल ही में प्रकाशित दो रपटें हमारे लिए महत्वपूर्ण हैं। एक है भारत के नीति आयोग की राष्ट्रीय रिपोर्ट और दूसरी है कैम्ब्रिज विश्वविद्यालय प्रेस से प्रकाशित सतत विकास लक्ष्य की अंतर्राष्ट्रीय रिपोर्ट। दोनों रपटों में वर्ष 2020 में ‘सतत विकास लक्ष्य’ की उपलब्धियों का विवरण प्रस्तुत किया गया है। इस आलेख में हम नीति आयोग द्वारा प्रस्तुत राष्ट्रीय विवरण का विश्लेषण और अंतर्राष्ट्रीय विवरण से उसकी तुलना करेंगे।   वर्ष 2015 में सहस्त्राब्दी विकास लक्ष्य की अवधि पूरी होने पर 25 से 27 सितंबर, 2015 तक चली संयुक्त राष्ट्र महासभा की 70वीं बैठक में वर्ष 2030 तक के लिए 17 विकास लक्ष्यों का निर्धारण किया गया था, जिसे ‘सतत विकास लक्ष्य’ (Sustainable Development Goals - SDGs) कहा गया। उस दिन 193 देशों की बँधी हुई मुट्ठियों ने ‘Transforming Our World: The 2030 Agenda for Sustainable Development’ का संयुक्त संकल्प लिया था। पूरी दुनिया में एक साथ लिए गए वे संकल्प थे - 1) ग़रीबी की पूर्णतः समाप्ति, 2) भुखमरी की समाप्ति, 3) अच्छा स्वास्थ्य और जीवन स्तर, 4) गुणवत्तापूर्ण शिक्षा, 5) लैंगिक समानता, 6) साफ पानी और स्वच्छता, 7) सस्ती और स्वच्छ ऊर्जा, 8) अच्छा काम और आर्थिक विकास, 9) उद्योग, नवाचार और बुनियादी ढाँचा का विकास, 10) असमानता में कमी, 11) टिकाऊ शहर और सामुदायिक विकास, 12) ज़िम्मेदारी के साथ उपयोग और उत्पादन, 13) जलवायु परिवर्तन, 14) पानी में जीवन, 15) भूमि पर जीवन, 16) शांति, न्याय और मज़बूत संस्थान और 17) लक्ष्य-प्राप्ति के लिए सामूहिक साझेदारी।                 बालश्रम की राजनीतिक आर्थिकी और बिहार            निजी मुनाफे पर आधारित पूँजीवाद और राजनीतिक सत्ता का अपवित्र गठबंधन बाल श्रम को कायम रखता है। जब तक पूँजीवादी शक्तियों के मुक़ाबले सामाजिक शक्तियाँ अपनी अधिक म...    पहले नीति आयोग की रिपोर्ट को लेते हैं। नीति आयोग ने अपनी रिपोर्ट में उपलब्धियों के आधार पर राज्यों को श्रेणीबद्ध किया है। 28 राज्यों की सूची में 80 अंक लाकर केरल जहाँ पहले स्थान पर काबिज हुआ है, वहीं बिहार महज 29 अंक प्राप्त कर सका है और उस सूची में सबसे निचले 28वें पायदान पर देश के सबसे पिछड़े राज्य का तमग़ा लेकर सिकुड़ा हुआ है। हिमाचल प्रदेश पिछले साल के पहले स्थान से एक पायदान नीचे खिसककर दूसरे स्थान पर आ गया है और केरल पिछले साल से एक पायदान ऊपर चढ़कर पहले स्थान पर काबिज हो गया है। परंतु बिहार पिछले साल 19 अंक लाकर भी अंतिम स्थान पर था और वर्ष 2020-21 में 29 अंक लाकर भी सबसे अंतिम स्थान पर ही है। अंकों में 19 और 29 का फर्क भले ही हो, लेकिन तमाम तर्कों के बावजूद यह बात तो स्थापित हो ही जाती है कि देश में सबसे खराब, पिछड़े और बीमार हालत में बिहार ही है। बिहार की यह लगातार कायम दुर्दशा उस ‘सामाजिक न्याय’ और ‘सबका साथ, सबका विकास’ के नारे का भी भंडाफोड़ करती है, जिसे गरीबों और पिछड़ों की आँखों में झोंककर पिछले तीन दशकों से अधिक से अखंड शासन किया जा रहा है।   इन 28 राज्यों की सूची में 10 राज्य - आंध्रप्रदेश, मेघालय, झारखंड, मध्यप्रदेश, उड़ीसा, असम, त्रिपुरा, अरुणाचल प्रदेश, नागालैंड और बिहार - ऐसे हैं, जिन्हें 50 या उससे कम अंक मिले हैं। इन पिछड़े हुए राज्यों में अधिकांश हिन्दीभाषी और पूर्वी भारत के राज्य हैं। यह तहक़ीक़ात का विषय है कि आख़िर क्यों इनकी बीमारी सुधरने का नाम नहीं ले रही है। यह भी गौरतलब है कि जिस गुजरात मॉडल का नारा उछालकर पूरे देश में निजीकरण का अंधा अभियान चलाया जा रहा है, वह भी 17वें स्थान पर, उत्तरप्रदेश के 51 अंकों से महज 1 अंक अधिक, 52 अंक पाकर, अपनी बदक़िस्मती का बयान कर रहा है।   एक बात और ग़ौरतलब है। भारत में, संघ शासित राज्यों को छोड़कर, 10 राज्यों को विशेष राज्य का दर्जा प्राप्त है। इन 10 विशेष दर्जा-प्राप्त राज्यों में 5 - मेघालय, असम, त्रिपुरा, अरुणाचल प्रदेश और नागालैंड - पिछड़े हुए राज्यों की श्रेणी में ही हैं। इनमें असम और नागालैंड को 1969 से ही विशेष राज्य का दर्जा प्राप्त है। विशेष राज्य का दर्जा का अर्थ होता है कि उसके 90 प्रतिशत खर्च का समर्थन केंद्र से प्राप्त होता है। पचास वर्षों से लगभग सभी खर्च केंद्र के द्वारा पूर्ति किए जाने के बावजूद जब ये राज्य बीमार राज्यों के पाले में ही खड़े दिखते हैं तो उनकी बीमारी को विशेष सहायता के टॉनिक से पोषित करने के बजाय इलाज के लिए राजनीतिक, आर्थिक, शैक्षिक आदि परिस्थितियों के परीक्षण पर ध्यान देना चाहिए।   राज्यवार प्रदर्शनों के बाद अब लक्ष्यानुसार प्रदर्शनों पर दृष्टिपात करते हैं। नीति आयोग ने 17 में से 15 लक्ष्यों में उपलब्धि की सूची जारी की है और उनके सामने वर्ष 2020 और 2019 में प्राप्त अंकों को लिखा है। इस रिपोर्ट में, भुखमरी की समाप्ति और लैंगिक समानता को छोड़कर, प्रायः सारे लक्ष्य उपलब्धियों से भरे हुए और 50 अंकों से ज़्यादा हासिल करने वाले हैं। सूची इस प्रकार है -                  लक्ष्य       वर्ष 2020       वर्ष 2019                       ग़रीबी की समाप्ति       60       50                 भुखमरी की समाप्ति       47       35                 अच्छा स्वास्थ्य और जीवन-स्तर       74       61                 गुणवत्तापूर्ण शिक्षा       57       58                 लैंगिक समानता       48       42                 साफ़ पानी और स्वच्छता       83       88                 सस्ती और स्वच्छ ऊर्जा       92       70                 अच्छा काम और आर्थिक विकास       61       64                 उद्योग, नवाचार और बुनियादी ढाँचा का विकास       55       65                 असमानता में कमी       67       64                 टिकाऊ शहर और सामुदायिक विकास       79       53                 उपयोग और उत्पादन में ज़िम्मेदारी       74       55                 जलवायु परिवर्तन       54       60                 पानी में जीवन       —-       —-                 धरती पर जीवन       66       66                 शांति, न्याय और मज़बूत संस्थाएँ       74       72                 लक्ष्य-प्राप्ति के लिए सामूहिक साझेदारी       —-       —-           राष्ट्रीय रिपोर्ट को कुछ देर के लिए यहीं छोड़कर अंतर्राष्ट्रीय रिपोर्ट में भारत को देखने की कोशिश करते हैं कि क्या उसमें भी वही स्वीकारोक्ति है, जिसे राष्ट्रीय रिपोर्ट परोस रहा है?                             इस चित्र में वैश्विक स्तर पर भारत का स्कोर और स्थान देखा जा सकता है।        कैम्ब्रिज विश्वविद्यालय प्रेस से प्रकाशित संयुक्त राष्ट्र संघ की यह रिपोर्ट 166 देशों का आकलन प्रस्तुत करती है। इन 166 देशों में भारत 61.9 अंक हासिल करके 117वें स्थान पर है। दक्षिणपूर्व एशिया, जहाँ प्राय: गरीब देश ही हैं, उसका भी क्षेत्रीय स्कोर 67.2 है, अर्थात भारत से ज्यादा। 166 देशों की सूची में 83वें स्थान से नीचे होने का मतलब चिंताजनक हालत में होना है। भारत के 117वें स्थान पर होने का अर्थ है कि भारत में नागरिक जीवन और उनके अधिकारों की सुरक्षा को गंभीरता से नहीं लिया गया है और यहाँ के नागरिक बेहद चिंताजनक हालत में रह रहे हैं। परंतु नीति आयोग द्वारा प्रस्तुत रिपोर्ट में, अंतर्राष्ट्रीय रिपोर्ट के मुताबिक़ गंभीर हालत से जूझ रहे लक्ष्य भी, चंगा-चंगा-सा दिखते हैं।   संयुक्त राष्ट्र संघ की इस वैश्विक रिपोर्ट में, उपलब्धि की दृष्टि से, इन 17 चुनौतियों को चार भागों में बाँटकर देखा गया है - 1) SDG Achieved, 2) Challenges Remain, 3) Significant Challenges और 4) Major Challenges। हम इन्हें उत्कृष्ट, संतोषजनक, असंतोषजनक और गंभीर चुनौती वाली श्रेणियाँ कहेंगे। 1 से 25 अंकों की उपलब्धि हासिल करने वाली चुनौतियाँ खराब, 26 से 50 अंक हासिल करने वाली चुनौतियाँ असंतोषजनक, 51 से 75 अंक हासिल करने वाली चुनौतियाँ संतोषजनक और 76 से 100 अंक हासिल करने वाली चुनौतियाँ उत्कृष्ट हालत में रखी गई हैं।                             इस चित्र में लाल रंग से दिखाए गए लक्ष्य गंभीर चुनौतियों वाले हैं।        संयुक्त राष्ट्र संघ की रिपोर्ट में भारत की अच्छी हालत अर्थात 76 से 100 अंक वाली श्रेणी में केवल एक चुनौती को रखा गया है - जलवायु परिवर्तन। लेकिन नीति आयोग की रिपोर्ट में यह जलवायु परिवर्तन भी पिछले साल के 60 अंकों की उपलब्धि से 6 अंक नीचे खिसककर 54 अंक पर आ गया है। यह नीति आयोग की ही आत्म स्वीकृति है। अर्थात अंतर्राष्ट्रीय स्तर पर जिसे बेहतर माना गया है, वह देश के भीतर चुनौतीपूर्ण है।   वैश्विक रिपोर्ट में भारत में असंतोषजनक हालत में तीन लक्ष्यों को बताया गया है। वे हैं - ग़रीबी उन्मूलन, जल में जीवन और धरती पर जीवन। अर्थात ये तीनों 26 से 50 अंकों के बीच की श्रेणी में हैं और उन पर गंभीरतापूर्वक ध्यान देने की जरूरत है। परंतु नीति आयोग ने अपनी रिपोर्ट में जल में जीवन की तो चर्चा ही नहीं की है और भुखमरी की समाप्ति को 60 अंक तथा धरती पर जीवन को 66 अंक देकर संतोषजनक स्थिति की श्रेणी में दिखाया है।                 शिक्षा नीति 2020 और सामाजिक विभेद            नीति राजसत्ता की वह परिकल्पना होती है, जो यह दिखाती है कि व्यवस्था को किन रास्तों से होकर कहाँ तक ले जाना है। इसकी भूमिका दिशा-निर्देशक की होती है। राज्य नीत...    संयुक्त राष्ट्र संघ की रिपोर्ट के अनुसार भारत में भुखमरी की समाप्ति, अच्छा स्वास्थ्य और जीवन-स्तर, लैंगिक समानता, साफ़ पानी और स्वच्छता, सस्ती और स्वच्छ ऊर्जा, उद्योग, नवाचार और बुनियादी ढाँचा का विकास, असमानता में कमी, टिकाऊ शहर और सामुदायिक विकास, शांति, न्याय और मज़बूत संस्थाएँ और लक्ष्य-प्राप्ति के लिए साझेदारी - 17 में से इन 10 लक्ष्यों की उपलब्धि खराब और बेहद चिंताजनक हालत में है। लेकिन नीति आयोग की रिपोर्ट में इनमें से अधिकांश को दूसरी या तीसरी श्रेणी में रखा गया है।   इस तरह संयुक्त राष्ट्रसंघ भारत में जिन हालातों को बदतर बता रहा है, उनमें से किसी भी लक्ष्य की प्राप्ति को नीति आयोग की रिपोर्ट में चुनौती वाला नहीं बताया गया है, बल्कि संतोषजनक और उत्कृष्ट उपलब्धियों के रूप में प्रदर्शित किया गया है। व्यावहारिक रूप से और अन्य अध्ययनों से तुलना करने पर भी नीति आयोग की रिपोर्ट की कलई खुल जाती है। स्वास्थ्य और जीवन-स्तर, जिसको 74 अंक देकर अपनी पीठ खुद थपथपाई गई है, उसके बारे में राष्ट्रीय परिवार स्वास्थ्य सर्वेक्षण (एनएफएचएस - 5), 2019-20 कहता है कि 22 में से 18 राज्यों और केंद्र शासित राज्यों में पाँच साल से कम उम्र के बच्चों में एनिमिया के मामले बढ़े हैं। राष्ट्रीय पोषण सर्वेक्षण, 2016-18 के अनुसार पाँच साल से कम उम्र के 35% बच्चे छोटे क़द के, 33% बच्चे कम वजन के और 17% बच्चे कमजोर हैं। इस सर्वे के अनुसार उम्र के हिसाब से कम वजन वाले बच्चों की संख्या, बिहार जैसे प्रांत में, देश में सबसे अधिक, 22.9% है। अर्थात ये कुपोषण के शिकार हैं। ग्लोबल हंगर इंडेक्स 2020 के मुताबिक़ भारत 27.2 स्कोर प्राप्त करके 107 देशों की सूची में 94वें स्थान पर गंभीर स्थिति वाले देशों की श्रेणी में खड़ा है। हंगर वाच की रिपोर्ट के मुताबिक़, जिस 2020 के बारे में नीति आयोग की यह रिपोर्ट अपनी पीठ थपथपा रही है, कोरोना की बंदी के दौरान 27% लोगों को कई-कई रात भूखे रहकर गुज़ारनी पड़ी और 71% लोगों के भोजन में पौष्टिकता में कमी आई। अब इन आँकड़ों को सही माना जाय या नीति आयोग की आत्मप्रशंसा को?                                     बेहतर जीवन और स्वास्थ्य का संबंध रोज़गार और आय से भी है। नीति आयोग जिस वर्ष की रिपोर्ट पेश कर रहा है, उसी वर्ष अर्थात 2020 के बारे में CMIE ने कहा था कि मई महीने में बेरोज़गारी 23.5% तक हो गई थी। अभी 30 मई, 2021 को भी बेरोजगारी 12.15% थी। पहले से ही 45 वर्षों के चरम पर पहुँची हुई बेरोज़गारी का 24 प्रतिशत पहुँच जाने का क्या अंजाम हुआ यह अमेरिकी संस्था Pew Research Report से जाना जा सकता है, जिसके मुताबिक़ भारत में ग़रीबी दर 9.7% हो गई है, 2020 में भारत की जनसंख्या में मध्यम वर्ग के 9.9 करोड़ लोगों की जनसंख्या में 3.3 करोड़ की कमी आई है, ग़रीबों की संख्या 13.4 करोड़ हो गई है और 7.2 करोड़ लोग ग़रीबी रेखा से नीचे चले गए हैं। ऐसी स्थिति में ग़रीबी की समाप्ति, भुखमरी की समाप्ति, अच्छे जीवन-स्तर, अच्छे स्वास्थ्य, अच्छे काम आदि की वास्तविक स्थिति नीति आयोग की आत्मश्लाघा से कहीं भिन्न है।                                     इसी तरह शांति, न्याय और मज़बूत संस्थाओं के लक्ष्य को भी 100 में 70 अंक नीति आयोग ने दिए हैं। इसका मतलब है कि भारतीय समाज में किसी तरह का उद्वेग नहीं है, न्यायपूर्ण व्यवस्था क़ायम है और विधायिका, न्यायपालिका और कार्यपालिका के साथ ही सभी संवैधानिक और क़ानूनी संस्थाएँ मज़बूती के साथ लोकतांत्रिक हितों का पालन कर रही हैं। नीति आयोग की रिपोर्ट में तो यह भी दिखाया गया है कि वर्ष 2019 की अपेक्षा वर्ष 2020 में शांति, न्याय और संस्थाएँ ज़्यादा मज़बूत स्थिति में हैं। जिस देश में खाने के नाम पर और नाम पूछकर मौब लिंचिंग का सिलसिला चलता हो, विधायिका द्वारा किसी संप्रदाय विशेष के नागरिकों को लक्ष्य कर नागरिकता क़ानून में संशोधन किया जाता हो, पीढ़ियों से रह रहे अपने ही नागरिकों को प्रताड़ित करने के लिए डिटेंशन होम बनाए जाते हों, बात-बेबात देशद्रोह का मुक़दमा किया जाता हो, सरकार की आलोचना करने पर जाँच एजेंसियाँ उसके पीछे दौड़ पड़ती हों, स्कूल में बच्चों को मध्याह्न भोजन ठीक से नहीं मिलने की खबर छापने पर पत्रकार पर मुकदमा हो जाता हो, धरना-प्रदर्शन में शामिल होने पर नौकरी-प्राप्ति का अवसर गँवा देने का कानून हो, मीडिया ही नहीं, सोशल मीडिया तक की नकेल कस दी गई हो,  वहाँ पर शांति और न्याय कितनी पुख़्ता हालत में है और उसे कितने अंक मिलने चाहिए, यह स्वयं समझने की बात है। नागरिक स्वतन्त्रता के मामले में वर्ल्ड फ्रीडम इंडेक्स 2020 के मुताबिक 180 देशों की सूची में भारत 133वें स्थान से फिसलकर 142वें स्थान पर आ गया है। फ्रीडम हाउस की “डेमोक्रेसी अंडर सीज” शीर्षक रिपोर्ट में भारत में डेमोक्रेसी की रैंकिंग 211 देशों में 83 से गिरकर 88 और स्कोर 71 से घटकर 63 हो गया है। ह्यूमन फ्रीडम इंडेक्स 2020 में भारत 162 देशों में 94वें स्थान से 17 स्थान नीचे खिसककर 111वें स्थान पर आ गया है। और, अंतर्राष्ट्रीय पत्रिका एकोनोमिस्ट के सालाना “डेमोक्रेसी इंडेक्स” में भारत पिछले साल के 51वें स्थान से खिसककर 2020 में 53वें स्थान पर चला गया है। लेकिन नीति आयोग की रिपोर्ट में इन सारी परिस्थितियों को नजरंदाज करते हुए और सा रिपोर्ट्स को झुठलाते हुए ‘शांति, न्याय और मजबूत संस्थाएँ’ के लक्ष्य को पिछले साल के 72 अंकों के मुक़ाबले 2020 में 74 अंक देकर पुख्ता साबित करने की कोशिश की गई है।   इसी तरह लैंगिक समानता जैसी महत्वपूर्ण सामाजिक आवश्यकता की कसौटी पर भी हम पिछड़ते जा रहे हैं। ग्लोबल जेंडर गैप रिपोर्ट, जिसमें 2019 में भारत 153 देशों की सूची में 112वें स्थान पर था, 2020 में 156 देशों की सूची में 140वें स्थान पर चला गया। रिपोर्ट के मुताबिक लैंगिक भेद अनुपात 3% और अधिक बढ़ाकर 32.6% पर पहुँच गया है। महिला श्रम की भागीदारी 24.8% गिरकर केवल 22.3% रह गई है। यह रिपोर्ट कहती है कि यदि यही रफ्तार रही तो लैंगिक समानता आने में 135.6 साल लगेंगे, जो पिछले साल 99.5 साल था। यानी एक साल में हम 36 साल पीछे हो गए हैं। यही हालत असमानता की भी है, जो घटने के बजाय सुरसा की तरह बढ़ती जा रही है। असमानता पर ओक्स्फ़ेम की प्रसिद्ध रिपोर्ट के अनुसार भारत में एक प्रतिशत लोगों का यहाँ की 70% संपत्ति पर कब्जा है। उसकी “इनइक्वलिटी वायरस” नामक रिपोर्ट में कहा गया है कि इस कोरोना की बंदी के दौरान भी देश के एक सौ अमीरों की संपत्ति में 35% का इजाफा हुआ है, जबकि 12 करोड़ लोग नौकरी से हाथ धो बैठे हैं। सस्ती और स्वच्छ ऊर्जा के जिस स्कोर को पिछले साल के 70 अंकों से बढ़ाकर 92 कर दिया गया है, उस ऊर्जा के सस्तेपन का उदाहरण पेट्रोल, डीजल, बिजली, रसोई गैस आदि की रोज बढ़ती हुई कीमतें स्वत: पेश करती हैं। ऊर्जा की स्वच्छता का आलम तो यह है की दिल्ली तक में ऑड-इवन गाडियाँ चालानी पड़ रही है।   इस तरह नीति आयोग ने उन स्थितियों की भी हाई स्कोरिंग की है, जो क्षेत्र गंभीर चुनौतियों को झेलते हुए कराह रहे हैं। इस रिपोर्ट को देखने से ऐसा लगता है मानो बिना किसी आधार के इच्छानुसार अंक डाल दिये गए हों। आख़िर वास्तविकताओं को छिपाने का कारण क्या है और इसका क्या परिणाम होगा? कारण सरकार की नीतियों में है। सरकार तस्वीर को बदलने की नहीं, बल्कि तस्वीर पर से ध्यान हटाने की योजना पर काम करती है। इसलिए उसे तथ्यों को गढ़कर पेश करने की जरूरत पड़ती है। बीमार को इलाज की जरूरत होती है, न कि फेसियल की। तथ्यों को छिपाना अपनी नाकामयाबी से मुँह चुराना है। तथ्यों को छुपाने का यह भी अभिप्राय है कि हम वास्तव में लक्ष्य प्राप्ति के अनुच्छक हैं। इस तरह यह जनता के साथ विश्वासघात है।  ","categories": ["home"],
        "tags": ["Sustainable Development Goals","Report of Niti Ayog on SDGs","UNO","India","Analysis of the report of Niti Ayog on SDGs"],
        "url": "http://localhost:4000/home/beemaar-vyavastha-ka-aankadon-se-ilaaj/",
        "teaser":"http://localhost:4000/images/bimar_vyvastha/image0.jpg"},{
        "title": "Farmer agitation and issue of remunerative price",
        "excerpt":"Translated from किसान आंदोलन और लाभकारी मूल्य का सवाल  (Appeal to farmer leaders)                            Courtesy: Times Now        In recent days the turbulences among farmers are on continuously rising. Apart from the farmers agitations, strikes, demonstrations scattered throughout the country, in 2018 – foot march of dissatisfied farmers flooded from Nasik to Mumbai. In Delhi also, many thousands of farmers gathered on demonstration. Before the blaze of these disturbances were extinguished, the introduction of three new farm laws refuelled the fire and in no time several thousand farmers sat on the borders of Delhi in January 2020. Instead of the fact that these farmers are treated as foreign intruder, their strike is still going on.                 भारतीय किसान विद्रोह और ग्वाटेमाला की भूख            दिल्ली के सिंघू बॉर्डर पर किसान केवल इसलिए नहीं आंदोलनरत हैं कि उनकी अस्मिता ख़तरे में है। अस्मिता तो ख़तरे में है ही। बल्कि वे इसलिए भी लड़ रहे हैं ताकि इस ...    Mainly the farmers of Punjab, Haryana and Western Uttar Pradesh are participating in this current agitation. Far away from their own villages and houses, for more than seven months the farmers are on the strike at dozens of locations at Delhi borders like - Tikri, Sindhu, Gazipur etc under the banner of ‘Kisan Sanyukt Morcha’ (Farmers Joint Front) with the vow of returning home only after withdrawal of the farm laws. During this period, for many reasons above 300 farmers lost their lives. (As per published information, between 20 November, 2020 and 20 February, 2021 some 248 farmers got martyred.) The government has stopped talking after few initial rounds and on other end even with frequent sacrifices of their lives the farmers are adamant with the vow on their demand.   The leaders of joint front of farmers (Sanyukt Kisan Morcha) have tried to spread their agitation throughout the nation. They succeeded to the extent that there had been greater inquests (jury, known as - Mahapanchayat) convened at many locations and throughout the country there had been some sparce strikes and demonstrations. But in other locations, it is not as vast as it is in Punjab, Haryana. The farmers from other parts of country though have sympathy with these farmers performing strikes at Sindhu, Tikri, Gazipur borders, with the question of ‘life and death’ but, they don’t have the same anger and neither any active participation in the agitation. It needs to find out the reasons and correct the weaknesses.   Revolt of Indian Farmers and Hunger of Guatemala   The reasons lie in the demands of the farmer movement. The present farmers movement, which arose after new farm laws have three main demands – first, all three farm acts withdrawal without any condition; second, guarantee of minimum support price and third, reduction in electricity tariff.   The first demand came after the incept of new farm law and it energised the present movement. If the laws are implemented then, in few days all the arable land will be under the possession of corporates, either on lease or on contract and the owner of land would become stranger for his own land, even on the paper it may be his own land without real control, as it is happening in those countries where contract farming exists. In practice the real owner of land losing the freedom either will have to work on own piece of land as labourer for wage or will get displaced and look for other means for survival. The farmers with small piece of arable land make the majority, who for survival of their family grew grains in own land, now would not be able to feed their family from the received rental amount. These small farmers produce grains for family consumption and earn a little cash by selling lemon, chilli, cauliflower etc in village market (‘Haat’) and by rearing cow or goat. With the corporate farming all possibilities of living with freedom will get wiped. The capitalists will never consider the food problem of the country, rather they will consider their commercial interests in growing crops. It will not only result in reduction in availability of food grains but also varieties in food grains will get reduced. The free hands granted for private storage of grains will generate artificial shortage and the tormenting people from hunger will have to avail the stored grains on very high price. There is tremendous rise in hunger, malnutrition and unemployment in those countries where such laws are enforced. The Oxfam report on Guatemala is an example. The farmers are opposing the new farm act with the fear of the possibility of such terrifying situation.   Second main demand is ‘Minimum Support Price’. The demand for profitable price is old demand. Following the recommendation of Swaminathan commission, the central government every year evaluates the cost on selected crops to decide minimum support price to fix it to one and half times the cost, now the government claims that the minimum support price is two times rather than one and half times. With repeated assurance of government that the minimum support price regime might not be withdrawn, farmers believe that on paper there would be no withdrawal but the provisions in the new farm laws practically limits or inactivates the government procurement and farmers would be helpless in selling their crops to traders on throw away prices.   Till now government declares minimum support price on 23 crops. The states where the ‘Mandis’ (markets or say corn exchange) are functioning the farmers are selling their crops on government declared price and if not getting much enough still getting above the cost. The farmers of Punjab, Haryana etc are in this category of beneficiary. According to report published in August 2018, “NABARD - All India Rural Financial Inclusion Survey 2016-17”, it quotes – the average monthly income of farmers in Punjab as Rs. 23,133 and in Haryana it is Rs. 18,496. It has resulted from the minimum support price regime. But this is not same for entire nation.   The minimum support price is fixed by centre but, determining the system of procurement is responsibility of states. Hence, there is difference in procurement system among states. For example, Bihar has dissolved the agriculture markets and procured through PACS (Primary Agricultural Credit Society). A certain target for grain procurement quantity is given to PACS, it can not procure above the target even if there is much more production in the area. Taking advantage of the limit for the procurement quantity and delay in payments the middlemen become active and purchase the produce far below the fixed price and with their personal nexus sell it in same PACS, earning huge profit. In other states, the helplessness in selling their grains at lower price, the farmers hardly meet the cost of production, the profitable price is a distant thing for them. The same report of NABARD reveals that average monthly income of farmers in Madhya Pradesh is Rs. 7,175, in Uttar Pradesh it is Rs. 6,668, in West Bengal it is Rs. 7,756 and likewise in other states. The procurement system in other states has its role in low incomes of farmers in other states compared to that in Panjab and Haryana.                 शिक्षा नीति 2020 और सामाजिक विभेद            नीति राजसत्ता की वह परिकल्पना होती है, जो यह दिखाती है कि व्यवस्था को किन रास्तों से होकर कहाँ तक ले जाना है। इसकी भूमिका दिशा-निर्देशक की होती है। राज्य नीत...    This is the reason that unlike the farmers of Punjab and Haryana, who become restless expecting the danger in termination of remunerative price or minimum support price, the farmers from other corners of country are not showing any such sentiment as they are deprived of price benefits. Therefore, the passion and belligerence with which the farmers of said states are agitating, instead of sympathy, this belligerence, do or die feeling is not seen in the farmers from other parts of country, as they don’t find their interest in it. Ironically, they find it advantageous in getting free from the loss ridden farming or rent out their land. The reason of the farmers agitation not becoming widespread should be looked into the interrelation of the procurement policy.   Even if the profitable price is ensured for all the farmers, then also there are more issues on its present system. Whom does the profitable price or minimum support price concern? For the present system it is for those farmers who grow over and above their family consumption, which needs to be sold. Those who grow more will take benefit of earning more. Growing more crop depends on large size of arable land. it means that the constituent element of this system is in favour of the countable capitalist farmers. But, the picture of this country is different, the majority of farmers are not in this category. According to agricultural census 2015-16 there are 89 percent farmers having holding size less than one hectare of arable land and among them 35 percent have holding size of 0.4 hectare. A family in India means 4.5 persons. It means there are 90 percent farmers growing as much food as it barely meets the requirement of their families. They don’t have any opportunity to sell their crops for remunerative price and there is no any benefit on growing for own needs. Hence, those from the majority of farmers, this agitation gives impression that it is not for them, as they don’t see any benefit for them in the profitable price and they are indifferent about it.   There are also dangers of profitable price. There are only 23 farm products for which the government fixes the minimum support price. All products are also not procured by government. This is only a formality. It is natural that the crop expected to get better price would be grown more. For this interrelation of profit and production the farmers of Punjab and some other states have grown so much of wheat that India became second producer of wheat in the world after China and in absence of proper storage almost 20,000,000 tons of wheat gets rotten every year. The coarse crops like KODO, SAMA, MANDUA have no any fixation of profitable price, these are vanishing gradually. In this way the profitable pricing system is harming the food variation that is essential for healthy living.   Then what to do? The best can be that not only selected 23 crops but, all products from farms and related to farmers, should be purchased by government on profitable price and make these available for consumption at bearable prices. Of course, the farmers with large holdings will take the advantage, they will have very good profit also, the farmers with small holdings who only grow for their requirements will also become beneficiary on their produced crops and other farm related products. Then they will feel their association with the demand of profitable price and would stand in its support. With this policy, not only the small farmers will become beneficiary, also the variety of crops will be preserved and there will be less friction in society and healthy society will emerge. At present, the welfare-oriented path of capitalist democracy can not have any better option than this.   What will the government do of total procurement of farm products and how will she compensate the loss from the subsidy? This question needs to be responded. First thing to keep in mind is that still the government is providing food grains on concessional rates. Hence, there is nothing to plan for any new device. India grows more than enough grains far above the food supply, it is said that India alone can feed entire world for six months. To compensate the loss in providing food grains to own citizens at subsidy, she would have enough surplus that could be sold to manufacturers for making industrially processed agricultural products and in foreign at higher prices above the cost. In this way there will be benefit to small farmers along with the big farmers and the government also, even if the government to be considered as commercial entity and not the welfare organisation still there will be no loss.   Hence, the agenda of farmers agitation should not only be the remunerative price, but it should be procurement of all farm products by government at remunerative price. It will serve the interest of all farmers and they will actively support the agitation. The government, prudent government should not have any hesitation in accepting it.  ","categories": ["home"],
        "tags": ["Farmer's protest","Indian Farmers","Remunerative price","Minimum support price","Jai Kisan Andolan"],
        "url": "http://localhost:4000/home/kisaan-aandolan-aur-laabhakaaree-mooly-ka-savaal-en/",
        "teaser":"http://localhost:4000/images/kisaan_andolan_labhkari_mulya_ka_sawal/Punjab_farmers_put_ball_in_Centres.jpg.webp"},{
        "title": "किसान आंदोलन और लाभकारी मूल्य का सवाल",
        "excerpt":"(किसान नेताओं से अपील)                            Courtesy: Times Now        इधर हाल के दिनों में किसानों का विक्षोभ लगातार बढ़ता गया है। पूरे देश में किसानों के छिटपुट आंदोलनों, धरनों, प्रदर्शनों के अलावा असंतुष्ट किसानों का सैलाब वर्ष 2018 में नासिक से उमड़कर मुंबई की ओर पैदल मार्च कर गया था। दिल्ली में भी लाखों की संख्या में किसानों ने जुटकर प्रदर्शन किए। विक्षोभ की यह आग अभी बुझी भी नहीं थी कि सरकार ने तीन नए कृषि कानून लाकर आग में घी डाल दिया और देखते-ही-देखते लाखों किसान जनवरी 2020 में दिल्ली की सरहद को घेरकर बैठ गए। किसानों के साथ विदेशी घुसपैठियों-जैसा व्यवहार किए जाने के बावजूद वह धरना अभी भी जारी है।   किसानों के वर्तमान आंदोलन में मुख्यत: पंजाब, हरियाणा और पश्चिमी उत्तरप्रदेश के किसान शामिल हैं। अपने-अपने गाँवों-घरों से लेकर किसान संयुक्त मोर्चा के बैनर तले दिल्ली के टिकरी, सिंघू, गाजीपुर आदि सीमाओं की दर्जनों जगहों पर कृषि क़ानूनों की वापसी के बाद ही घर लौटने का महाप्राण लिए हुए लगभग सात महीनों से किसान धरना पर बैठे हुए हैं। इस अवधि में विभिन्न कारणों से 300 से अधिक किसानों का बलिदान हो चुका है। (प्राप्त सूचनाओं के अनुसार 20 नवंबर, 2020 से 20 फरवरी, 2021 तक 248 किसान शहीद हो चुके हैं।) सरकार है कि प्रारंभिक कुछ दौरों की बातचीत के बाद बात करनी भी बंद कर दी है और किसान हैं कि लगातार होती कुर्बानियों के बावजूद अपनी माँगों को लेकर प्रणबद्ध होकर अडिग हैं।   संयुक्त किसान मोर्चा के नेताओं ने इस बार के आंदोलन को पूरे देश में फैलाने की कोशिश की। इसमें उन्हें इतनी सफलता मिली कि कई स्थानों पर विशाल महापंचायतें आयोजित हुईं और देश के लगभग सभी राज्यों में छिटपुट आंदोलन, धरना-प्रदर्शन आदि हुए। लेकिन देश के अन्य राज्यों में आंदोलन का वह व्यापक स्वरूप नहीं उभर सका, जो पंजाब, हरियाणा आदि प्रान्तों में है। सिंघू, गाजीपुर, टिकरी आदि सीमाओं पर जीवन-मरण का प्रश्न बनाकर धरना देते किसानों के साथ देश के अन्य भागों के किसानों की सहानुभूति तो है, परंतु उनमें न तो वह आक्रोश है और न ही आंदोलन के साथ सक्रिय सहभागिता है। इसके कारणों की तलाश और उन कमियों को दुरुस्त किए जाने की जरूरत है।                 भारतीय किसान विद्रोह और ग्वाटेमाला की भूख            दिल्ली के सिंघू बॉर्डर पर किसान केवल इसलिए नहीं आंदोलनरत हैं कि उनकी अस्मिता ख़तरे में है। अस्मिता तो ख़तरे में है ही। बल्कि वे इसलिए भी लड़ रहे हैं ताकि इस ...    इसके कारण किसान आंदोलन की माँगों में निहित हैं। वर्तमान किसान आंदोलन, जो नए कृषि क़ानूनों के बाद उठ खड़ा हुआ है, उसकी तीन प्रमुख माँगें हैं - पहली, तीनों कृषि क़ानूनों की बेशर्त वापसी; दूसरी, न्यूनतम समर्थन मूल्य की गारंटी और तीसरी, बिजली की दर में कटौती।   पहली माँग नए कृषि क़ानूनों के आने के बाद शुरू हुई है और इसी ने वर्तमान आंदोलन को ऊर्जा भी दी है। ये कृषि कानून यदि लागू हो जाते हैं तो कुछ ही दिनों में लीज, पट्टे आदि के रूप में जोत की सारी जमीन कॉर्पोरेट्स के हाथों में चली जाएगी और भूमिधारक अपनी ही जमीन के टुकड़े पर बेगाने हो जाएँगे, भले ही कागजी तौर पर जमीन का वह टुकड़ा उनका अपना ही क्यों न हो, जैसा कि कांट्रैक्ट फ़ार्मिंग की इजाजत वाले कई देशों में हो रहा है। भूमिधारक व्यावहारिक रूप से अपनी जमीन से बेदखल होकर या तो अपनी ही जमीन पर दूसरों के लिए मजदूरी करते नजर आयेंगे या विस्थापित होकर भरण-पोषण के लिए दूसरे उपायों के लिए भटकेंगे। कम जोत वाले भूस्वामी, जो सर्वाधिक संख्या में हैं, जो अपने परिवार के जीने के लिए अपनी जमीन से ही अन्न का उपाय कर लिया करते थे, अब उन्हें जोत की जमीन के किराये के रूप में इतनी राशि नहीं मिलेगी, जिससे उनका और उनके परिवार का भरण-पोषण हो जाये। छोटी जोत के किसान तो थोड़ा गेहूँ-धान उपजाकर अपने परिवार के लिए अन्न की पूर्ति कर लेते थे और गाँव के हाट में नींबू, मिरचा, गोभी आदि बेचकर और गाय-बकरी पोसकर कुछ नकदी का भी उपाय कर लेते थे। कॉर्पोरेट खेती हो जाने से स्वतंत्र रहने-जीने की ये सारी संभावनायें भी मिट जाएँगी। उस जमीन पर खेती करते वक्त वे पूंजीपति देश की खाद्य समस्याओं का ध्यान न रखकर अपने व्यापारिक महत्व की फसलें उपजायेंगे। इससे खाद्यान्नों की उपलब्धता में ही कमी नहीं होगी, बल्कि खाद्यान्नों की विविधता में भी भारी कमी आएगी। अन्न के निजी भंडारण की खुली छूट से खाद्यान्नों का कृत्रिम अभाव उत्पन्न कराया जाएगा और भूख से तड़पते लोगों को वही भंडारित अनाज फिर ऊँची कीमत पर उपलब्ध कराया जाएगा। जिन देशों में इस तरह के कानून बने हैं, वहाँ भूख, कुपोषण और बेरोजगारी बेतहाशा बढ़ी है। ग्वाटेमाला पर ओक्सफेम की रिपोर्ट इसका उदाहरण है। भारत में भी उसी भयानक दौर की संभावना से सहमे हुए किसान इन कृषि क़ानूनों का विरोध कर रहे हैं।   दूसरी प्रमुख माँग न्यूनतम समर्थन मूल्य की गारंटी है। लाभकारी मूल्य की माँग पुरानी है। स्वामीनाथन आयोग की लागत से डेढ़ गुना मूल्य देने की सिफ़ारिश के बाद केंद्र सरकार प्रतिवर्ष लागत मूल्य की समीक्षा करके चुनिन्दा फसलों पर न्यूनतम समर्थन मूल्य निर्धारित करती है और अब तो वर्तमान सरकार कह रही है कि वह डेढ़ गुना नहीं, दो गुना मूल्य दे रही है। सरकार के बार-बार आश्वासन के बावजूद कि न्यूनतम समर्थन मूल्य की वापसी नहीं होगी, किसानों को लगता है कि नए कृषि क़ानूनों में जिस तरह के प्रावधान किए गए हैं, उससे कागजी तौर पर इसे भले ही वापस नहीं लिया जाय, लेकिन व्यावहारिक तौर पर सरकारी खरीद में निष्क्रियता आ जाएगी या उसे अत्यंत सीमित कर दिया जाएगा और किसान व्यापारियों के हाथों औने-पौने दामों पर अपनी फसल बेचने पर मजबूर हो जाएँगे।   सरकार अभी 23 फसलों पर न्यूनतम समर्थन मूल्य की घोषणा करती है। जिन राज्यों में मंडियाँ काम कर रही हैं, वहाँ के किसान अपनी उपजों को उन मंडियों में सरकार द्वारा तय मूल्य पर बेच पा रहे हैं और अधिक नहीं, फिर भी लागत से अधिक लाभ पा रहे हैं। पंजाब, हरियाणा आदि के किसान इसी लाभुक श्रेणी में आते हैं। अगस्त 2018 में प्रकाशित ‘नाबार्ड अखिल भारतीय ग्रामीण वित्तीय समावेशन सर्वेक्षण 2016-17’ के मुताबिक पंजाब के किसान की औसत मासिक आय 23,133 रुपये और हरियाणा के किसान की औसत मासिक आय 18,496 रुपये है। यह इसी न्यूनतम समर्थन मूल्य के कारण है। लेकिन पूरे देश में यही स्थिति नहीं है।                 शिक्षा नीति 2020 और सामाजिक विभेद            नीति राजसत्ता की वह परिकल्पना होती है, जो यह दिखाती है कि व्यवस्था को किन रास्तों से होकर कहाँ तक ले जाना है। इसकी भूमिका दिशा-निर्देशक की होती है। राज्य नीत...    न्यूनतम समर्थन मूल्य तो केंद्र तय करता है, लेकिन सरकारी क्रय की प्रणाली तय करना राज्य का दायित्व है। इसीलिए प्रत्येक राज्य की क्रय-प्रणाली में भिन्नता है। जैसे, बिहार ने कृषि मंडियों को भंग करके पैक्स के माध्यम से खरीद शुरू की। पैक्स को खरीद की मात्रा का एक निश्चित लक्ष्य दे दिया जाता है, जिससे अधिक वह नहीं खरीद सकता है, चाहे उसके क्षेत्र में उत्पादन कितना ज्यादा ही क्यों न हुआ हो। खरीद की मात्रा के सीमा-निर्धारण और समय पर भुगतान न कर पाने की कमजोरी का लाभ उठाकर बिचौलिये सक्रिय हो जाते हैं और तयशुदा कीमत से बहुत कम कीमत में किसानों का उत्पाद खरीद लेते हैं और फिर व्यक्तिगत साँठ-गांठ से उसी पैक्स में बेचकर मुनाफा कमा लेते हैं। कम कीमत पर बेचने की इस मजबूरी के कारण देश के अन्य प्रान्तों के किसानों को मुनाफा तो दूर, मुश्किल से लागत मूल्य भी मिल पाता है। इसलिए नाबार्ड की उसी रिपोर्ट से पता चलता है कि मध्यप्रदेश के किसानों की औसत मासिक आय 7,919 रुपये, बिहार के किसानों की 7,175 रुपये, उत्तरप्रदेश के किसानों की 6,668 रुपये, पश्चिम बंगाल के किसानों की औसत मासिक आय 7,756 रुपये ही है और इसी तरह अन्य राज्यों में भी है। पंजाब, हरियाणा आदि राज्यों की अपेक्षा दूसरे राज्यों के किसानों की आय के कम होने में क्रय-प्रणाली की भूमिका है, जिससे उन्हें उचित मूल्य नहीं मिल पाता है।                             Courtesy: economictimes        यही कारण है कि लाभकारी मूल्य या न्यूनतम समर्थन मूल्य की समाप्ति पर आने वाले संभावित खतरे को भाँपकर पंजाब, हरियाणा आदि के किसान जिस तरह तिलमिला उठाते हैं, उस तरह देश के अन्य भागों के किसान नहीं, क्योंकि वे उस लाभ से पहले से ही वंचित हैं। इसीलिए जिस शिद्दत और जुझारूपन के साथ उक्त प्रदेशों के किसान आंदोलनरत हैं, सहानुभूति के बावजूद, वह जुझारूपन, करो या मरो की भावना देश के अन्य हिस्सों के किसानों में नहीं उत्पन्न हो पा रही है, क्योंकि उस माँग के साथ वे अपना हित नहीं देख पा रहे हैं। उल्टे उन्हें इस घाटे की खेती को छोड़ने या जमीन को किराया पर लगा देने में ही लाभ दिखाता है। किसानों के आंदोलन के व्यापक न हो पाने के कारणों की तलाश क्रय-प्रणाली के इस अंतर्संबंध में ढूँढा जाना चाहिए।   लाभकारी मूल्य यदि सब किसानों के लिए मिलना सुनिश्चित कर भी दिया जाय तो भी इसकी वर्तमान प्रणाली पर और भी सवाल हैं। यह लाभकारी मूल्य या न्यूनतम समर्थन मूल्य किन किसानों के लिए है? वर्तमान प्रणाली के अनुसार यह उन किसानों के लिए है, जो अपने पारिवारिक उपभोग से अधिक उपजाते हैं, जिसे बेचने की जरूरत होती है। जो जितना अधिक उपजा सकेगा, इस प्रणाली में वह उतना अधिक लाभ कमाएगा। अधिक अन्न उपजाना जोत की जमीन की बड़ी मात्रा पर निर्भर करता है। अर्थात इस प्रणाली में सन्निहित तत्व मुट्ठीभर पूँजीपति किसानों के पक्ष में है। लेकिन इस देश की वास्तविक तस्वीर कुछ दूसरी है, जिसमें अधिसंख्यक किसान उस श्रेणी में आते ही नहीं हैं। कृषि गणना 2015-16 के अनुसार भारत में एक हेक्टेयर से कम जोत वाले किसान 89 प्रतिशत हैं और उनमें भी 35 प्रतिशत ऐसे किसान हैं, जो 0.4 हेक्टेयर से कम जोत रखते हैं। भारत में परिवार का मतलब 4.5 आदमी होता है। अर्थात लगभग 90 प्रतिशत किसान ऐसे हैं, जो इतना ही उपजा पाते हैं, जिससे उनके परिवार की खाद्यान्न जरूरत पूरी हो जाये। उनके पास खाद्यान्न बेचकर लाभकारी मूल्य प्राप्त करने का अवसर ही नहीं होता है और अपने उपभोग के लिए उत्पादित उपज पर कोई मूल्य प्राप्त नहीं होता है। इसीलिए जिन अधिसंख्यक किसानों को लाभकारी मूल्य की वर्तमान माँग से कोई लाभ मिलता हुआ नहीं दिख रहा है, उन्हें यह आंदोलन उनके अपने लिए नहीं प्रतीत हो रहा है और इसीलिए वे अन्यमनस्क भी हैं।   लाभकारी मूल्य के खतरे भी हैं। केवल 23 कृषि उत्पाद हैं, जिन पर सरकार न्यूनतम समर्थन मूल्य निर्धारित करती है। इनमें भी सरकारी खरीद प्रणाली में सारे उत्पाद नहीं खरीदे जाते हैं। वे केवल कहने भर के लिए हैं। स्वाभाविक है कि जिन फसलों पर अच्छा मूल्य मिल जाने की संभावना हो, उसकी उपज अधिक की जाएगी। लाभ और उत्पादन के इसी सह-संबंध के कारण पंजाब आदि प्रान्तों में किसानों ने गेहूँ का इतना अधिक उत्पादन किया कि चीन के बाद भारत दुनिया का सबसे बड़ा गेहूँ उत्पादक देश हो गया और ठीक से रखने के अभाव के कारण सालाना लगभग 2 करोड़ टन गेहूँ सड़ जाता है। लेकिन कोदो, सामा, मड़ुआ आदि जिन फसलों पर लाभकारी मूल्य निर्धारित नहीं है, वे धीरे-धीरे गायब हो गई हैं या गायब हो रही हैं। इस तरह मनुष्य के स्वस्थ रहने के लिए जिस खाद्य विविधता की जरूरत है, उसे लाभकारी मूल्य की वर्तमान प्रणाली हानि पहुँचा रही है।   तो फिर क्या हो? इसका उपाय है कि सरकार सभी कृषि उत्पादों, केवल चुनिन्दा 23 फसलों पर ही नहीं, बल्कि जितने प्रकार के उत्पाद कृषि और कृषि-जीवन से संबंध रखते हैं, उन सारे उत्पादों को लाभकारी लाभकारी मूल्य पर पूरी तरह खरीद ले और फिर उन उत्पादों को रियायत देकर वहनीय कीमत पर उपभोग के लिए उपलब्ध कराये। इससे बड़ी जोत वाले किसानों को तो लाभ होगा ही, उन्हें अधिक लाभ भी होगा, परंतु छोटी जोत वाले किसान, जो अपनी जरूरत भर का ही उपजा पाते हैं, अपनी उपज और उत्पाद के हिसाब से, लाभान्वितों की श्रेणी में आ जाएँगे। तब लाभकारी मूल्य की माँग के साथ वे अपना जुड़ाव महसूस करेंगे और उसके समर्थन में खड़े होंगे। इस नीति से लाभान्वितों की जद में छोटे किसान तो आयेंगे ही, फसलों का वैविध्य भी संरक्षित रहेगा और इस तरह कम असंतोष और अधिक स्वस्थ समाज की रचना हो सकेगी। पूँजीवादी लोकतन्त्र की कल्याणकारी राह, किसानों के हित में, फिलहाल इससे बेहतर नहीं हो सकती है।   एक यक्ष प्रश्न यह कि सरकार आखिर सारा कृषि उत्पाद खरीदकर करेगी क्या और फिर सब्सिडी के उस घाटे की पूर्ति कैसे होगी? पहली बात यह कि सरकार अभी भी रियायती कीमत पर अनाज उपलब्ध करा रही है। इसलिए नए सिरे से कोई योजना और उसका भार वहन करने के उपाय पर विचार नहीं करना है। दूसरी बात यह कि भारत में खाद्य-आपूर्ति से अधिक अनाज की उपज होती है, इतना ज्यादा कि कहा जाता है कि भारत अकेले पूरे विश्व को छह महीने तक खिला सकता है। इसलिए रियायती दर पर अपने नागरिकों को खाद्यान्न उपलब्ध कराने के बाद भी उसके पास बहुत भंडार बचा रह जाएगा, जो कि औद्योगिक खाद्य पदार्थों के निर्माताओं के हाथों और विदेशों में लागत से अधिक ऊँची कीमत में बेचकर रियायत के घाटे की पूर्ति की जा सकती है। इस तरह बड़े के साथ छोटे किसानों को भी लाभ होगा और सरकार भी, यदि उसे कल्याणकारी नहीं, व्यापारिक संस्था ही मान लिया जाये तो भी, घाटे में नहीं रहेगी।   इसलिए किसान संगठनों के आंदोलनों का मुद्दा केवल लाभकारी मूल्य नहीं, बल्कि सभी कृषि उत्पादों को लाभकारी मूल्य पर शत-प्रतिशत खरीद होनी चाहिए। इससे सारे किसानों की हित-पूर्ति होगी और वे आंदोलन को मजबूत बनाने में सक्रिय सहयोग देंगे। सरकार को भी, विचारवान सरकार को, इसे मानने मेन हिचक नहीं होनी चाहिए।  ","categories": ["home"],
        "tags": ["Farmer's protest","Indian Farmers","Remunerative price","Minimum support price","Jai Kisan Andolan"],
        "url": "http://localhost:4000/home/kisaan-aandolan-aur-laabhakaaree-mooly-ka-savaal/",
        "teaser":"http://localhost:4000/images/kisaan_andolan_labhkari_mulya_ka_sawal/Punjab_farmers_put_ball_in_Centres.jpg.webp"},{
        "title": "मार्क्सवादी इतिहास दृष्टि क्या है?",
        "excerpt":"यह आलेख इस शृंखला की पहली कड़ी है।                            Karl Marx        इतिहास क्या है? इसको परिभाषित करते हुए जो सबसे सामान्य बात कही जाती है, वह है कि इतिहास बीती हुई कहानियाँ है। प्राय: इसी अवचेतन अवधारणा पर इतिहासकार व्यतीत समय की अंधी घाटियों से कुछ अनुकूल तथ्यों, घटनाओं और तिथियों का संकलन करके मनोगत इमारतें खड़ी करते रहे हैं। परंपरागत इतिहास-लेखन की शैली व्यतीत की वादियों से कुछ चिह्न संकलित करके उन्हें शृंखलाबद्ध करने की रही है।         Related posts                                           द्वन्द्वात्मक भौतिकवाद क्या है?                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                 इतिहास-लेखन की इस पारंपरिक शैली में इतिहासकार घटनाओं का अपने मन पर पड़ने वाले प्रभाव के रूप में लेखन करता है, जिसमें सम्राटों और साम्राज्यों के उत्थान-पतन का वर्णन होता है। इसके लिए वह स्थान, घटनाओं और तिथियों का एक क्रम प्रस्तुत करता है और इतिहास-निर्माण के नायक के रूप में किसी व्यक्ति के महत्व का प्रतिपादन करता है। चूँकि ऐतिहासिक तथ्यों और घटनाओं का मन पर पड़ने वाले प्रतिक्रियात्मक प्रभाव के रूप में यह इतिहास-लेखन होता है, इसलिए इतिहासकार के अंतर से उसके निष्कर्ष में भी अंतर आ जाता है। जैसे, मुगलकाल के इतिहास लेखन में अलग-अलग इतिहासकार, अपने मनोनुकूल अलग-अलग तरह के तथ्यों के संकलन करके अलग-अलग निष्कर्षों पर पहुँच सकते हैं। इस तरह इतिहास-लेखन की यह पद्धति पाँच सूत्रों पर टिकी हुई है - तथ्य, घटनाएँ, तिथियाँ, कोई सम्राट या साम्राज्य और मनोगत प्रभाव। चूँकि इस पद्धति में ऐतिहासिक विकास के नियम या वैज्ञानिकता का अनुपालन नहीं किया जाता है, इसलिए इतिहास-लेखन की यह पद्धति भाववादी कहलाती है।   लेकिन इतिहास-लेखन क्या सच्ची घटनाओं और तिथियों से पूर्ण काव्यात्मक उद्गार-मात्र है? लाखों वर्षों में मानव-विकास ने जो मंज़िलें तय की हैं, क्या वे असंगत, नियमविहीन और तर्कसंगत अंतर्संबंधों के बिना ही तय हुई हैं? क्या हमारी सभ्यता और सभ्यता के पूर्व का मानव-जीवन केवल तिथियों और घटनाओं का संकलन-मात्र है? क्या उनमें कारण-कार्य संबंध का कोई नियम नहीं है? क्या दुनिया के ऐतिहासिक विकास में कोई एक सर्वव्यापी नियम भी है? क्या सतत विकास की उस धारा को पहचाना और तर्कसंगत विश्लेषित किया जा सकता है? सदियों तक इतिहास-प्रबुद्ध लोगों को यह प्रश्न आंदोलित करता रहा। परंतु कोई सूत्र, कोई रास्ता नहीं मिल रहा था।   सेब को गिरते हुए तो सबने देखा था। परंतु वह ऊपर न जाकर नीचे ही क्यों गिरता है, उसका कारण न्यूटन ने गुरुत्वाकर्षण के नियम की खोज करके बताया। ठीक उसी प्रकार इतिहास का विकास इसी प्रकार क्यों हुआ और पूरी दुनिया का इतिहास कुछ निश्चित चरणों से गुजरते हुए ही विकसित क्यों हुआ, इसका पता सबसे पहले मार्क्स-एगेल्स लगाया। इस तरह पहले के लिखित समस्त इतिहास-पद्धति से भिन्न उन्होंने भौतिकवादी इतिहास-दृष्टि स्थापित की। मार्क्स-एंगेल्स के इस भौतिकवादी इतिहास-दृष्टि को ऐतिहासिक भौतिकवाद कहा जाता है।  इस ऐतिहासिक भौतिकवाद में कार्य-कारण संबंध की व्याख्या है। इसलिए इसके वैज्ञानिक नियम हैं। ये नियम हैं - भौतिक परिस्थितियाँ, भौतिक द्वंद्ववाद, श्रम की भूमिका और सार्वदेशिकता।   मार्क्स-एंगेल्स ने इतिहास की काइयों को कुरेदते हुए पाया कि इतिहास का विकास न तो सम्राटों के शौर्य से हुआ है और न ही महापुरुषों की महत्ता से। ये तो बस इतिहास के कालचक्र के संचालक भर थे। वास्तविक तो वे वस्तुगत परिस्थितियाँ थीं, जिसके अंतर्द्वद्व ने इतिहास के चक्के का घूमना अनिवार्य कर दिया था। जैसे फ्रांस की प्रसिद्ध क्रान्ति में वालटेयर, मोंटेस्क्यू, रूसो आदि का योगदान महत्वपूर्ण है। परंतु क्रान्ति इनके या इनके जैसे लोगों के कारण नहीं हुई। बल्कि क्रान्ति होने के पीछे सामंती संबंधों की वे खस्ताहाल वस्तुगत या भौतिक परिस्थितियाँ काम कर रही थीं, जिसे ध्वस्त होकर पूँजीवाद और लोकतन्त्र का उदय होना ही था। नायकों की भूमिका उसे गति और दिशा देने भर की है, न कि उत्पन्न करने की। भौगोलिक परिस्थितियाँ और जातीय विशेषताएँ भी इस अवश्यंभावी वस्तुगत परिणाम को नियंत्रित नहीं करतीं, उसकी गति को घटा-बढ़ा सकते हैं, बस! इस तरह ऐतिहासिक भौतिकवाद इतिहास के नियमों की भौतिकवादी व्याख्या करता है। एंगेल्स के शब्दों में - “पिछले सारे इतिहास को भोले क्रांतिकारी ढंग से सीधे रूप में रद्दी की टोकरी में फेंक देने के विपरीत आधुनिक भौतिकवाद पिछले इतिहास में मानव-जाति के विकास की प्रक्रिया को देखता है और उसकी गति के नियमों का पता लगा पाना कर्तव्य समझता है।“ (ड्यूहरिंग मत-खंडन, पृष्ठ 45) वस्तुगत परिस्थितियाँ मानव-चेतना से स्वतंत्र होती हैं, जिस तरह प्रकृति के नियम। परंतु यह वस्तुगतता प्रकृति की वस्तुगतता से भिन्न है। प्रकृति जहाँ स्वत:स्फूर्त शक्तियों से संचालित है, वहीं मानवीय क्रियाशीलता के पार्श्व में बुद्धि की सचेतनता होती है और होता है एक निश्चित लक्ष्य की प्राप्ति का प्रयास।   वस्तुत: द्वाब्द्वात्मक भौतिकवाद का सिद्धान्त ही पूरे मार्क्सवादी चिंतन का आधार बिन्दु है। ऐतिहासिक भौतिकवाद का भी। अर्थात ऐतिहासिक भौतिकवाद का सिद्धान्त भौतिक द्वंद्ववाद के नियमों के अनुसार निर्धारित होता है। प्रत्येक वर्गाधारित समाज में एक सामाजिक द्वंद्व अहर्निश चलता रहता है। कालांतर में यही द्वंद्व लगातार सघन होते-होते ऐतिहासिक विकास का कारण बनाता है। इसीलिए V. G. Afanasyew ने में कहा कि ऐतिहासिक भौतिकवाद द्वन्द्वात्मक भौतिकवाद की ही समाजशास्त्रीय समझ है - “Marx and Engels revealed the dialectical materialism, character of development not only by nature but also of society, creating thereby the only scientific theory of social development, historical materialism.” (Marxist Philosophy, पृष्ठ 102)   इस ऐतिहासिक भौतिकवाद में श्रमिक वर्ग की परिवर्तनकारी महत्ता स्थापित होती है। श्रमिक वर्ग की महत्ता का कारण श्रम का महत्वपूर्ण होना है। श्रम के महत्वपूर्ण होने के कारण ही श्रम करने वाला श्रमिक वर्ग महत्वपूर्ण हो जाता है। एंगेल्स ने श्रम को मानव-अस्तित्व की प्रथम मौलिक शर्त बताते हुए कहा है - “वह समूचे मानव-अस्तित्व की प्रथम मौलिक शर्त है, और इस हद तक प्रथम मौलिक शर्त है कि एक अर्थ में यह कहना होगा कि स्वयं मानव का सृजन भी श्रम ने किया।“ श्रम के द्वारा ही उत्पादन के औज़ार बने, जिससे मनुष्य ने प्रकृति की निश्चेष्टता में दखल देकर अपनी भौतिक स्थिति में परिवर्तन किया।  इस तरह आज मानव की जो स्थिति है, वह श्रम के कारण ही है। वर्गों से युक्त समस्त सभ्य समाजों में यह काम मेहनतकश वर्ग करता है और इतिहास की गति को प्रभावित करता है। इस तरह इतिहास-निर्माण में श्रमिक वर्ग की भूमिका निर्णायक होती है।   ऐतिहासिक भौतिकवाद के सिद्धांतों की व्याप्ति सार्वदेशिक है। यह स्थानीय घटनाओं और लड़ाइयों के बदले इतिहास के उन सूत्रों की व्याख्या करता है, जिससे, थोड़ा आगे-पीछे सही, संसार के सारे देशों में एक ही तरह का व्यवहार दिखाता है। अर्थात ऐतिहासिक भौतिकवाद में अब तक के ज्ञात इतिहास के जो पायदान बताए हैं, वे सारे देशों में एक समान ही हैं। वे पायदान हैं - आदिम साम्यवाद, दासप्रथा, सामंतवाद और पूँजीवाद। यह संभव है कि इंग्लैंड में पूँजीवाद पहले आया हो, लेकिन देर-सवेर उसे नेपाल में भी आना ही था। कहने का यह मतलब कि इतिहास-विकास की प्रक्रियाओं में सार्वदेशिक समानता की व्याप्ति होती है।   यह ऐतिहासिक भौतिकवाद किसी युग-विशेष में सामाजिक, राजनीतिक, आर्थिक प्रक्रियाओं और नेतृत्वकारी चिंतन की धारा को समझने की दृष्टि देता है। इस दृष्टि से हम देख सकते हैं कि इस प्रकार के सामाजिक संबंध क्यों हैं या इसी प्रकार की राजनीतिक सत्ता क्यों है या इसी प्रकार के आर्थिक संबंध क्यों हैं।   इस प्रकार मार्क्स-एंगेल्स ने इतिहास को निर्धारित करने वाले उस मूल तत्व को खोज निकाला, जिसे ऐतिहासिक भौतिकवाद कहते हैं। इस खोज ने इतिहास को देखने की दृष्टि को भाववादी से भौतिकवादी बनाकर क्रांतिकारी परिवर्तन ला दिया।   अगले अंक में: द्वंद्वात्मक भौतिकवाद क्या है? ","categories": ["marxist philosophy"],
        "tags": ["marxist philosophy","Marxs","Marxsvaad","aitihasik bhautikvaad","dvandvaatmak bhautikvaad","marxvadi itihas drishti","itihas darshan"],
        "url": "http://localhost:4000/marxist%20philosophy/maarksavaadee-itihaas-drshti-kya-hai/",
        "teaser":"http://localhost:4000/images/karl-marx.jpg"},{
        "title": "Political economy of education",
        "excerpt":"Translated from शिक्षा की राजनीतिक आर्थिकी                                    To run the system efficiently the state relies on tools like administration, army, tax systems, industries etc. Education is also one such tool. The product of education is utilised to speed up the areas like offices, researches, business, industries etc. Since the product of education is used by the state, hence the education is also controlled by the state.   Whether the education always has been under control of the state? No.   Long before the emergence of the state, humans existed without state. The education came into existence with humans. It required to know, understand and behave properly in harmony with the gigantic spread of nature and simplifying the struggle for life. To communicate and express the feelings, the standard of phonetic system developed and transferred subsequently to next generations. Similarly, it was learnt that by sharpening the weapons of hunt the ability to kill is enhanced, discovery of fire, skins and barks for keeping body warm, knowledge about the vegetations and their uses etc. The process of learning went up from ancestors and self-experience. These all learning, experiences, discoveries were the education. The format was not documented as book format of these days neither it had the fixed curriculum hence hesitation is there in accepting this concept of earliest education. If we agree that the education means learning then the primitive form of education is like that only. If we try to understand the content and process of the primitive education then it was to serve the needs of individuals as well as the communities. For several thousand years the lessons and contents remained unchanged. It means that basically the education has been the tool for catering the needs of individual and the society, it is characteristics of education.   In the initial and medieval stages of the state establishment, the education was not governed by the state. Till the beginning of British Raj, the education was guided by the social concerns. There were no such subjects and lessons as it is in the schools and colleges today. The children of farmers learnt the agricultural practices from parents and practiced the same. In the same way priesthood, iron smithy, cloth dying, weaponry etc. were the different subjects needed for getting employed in the family trade. There were no such formal institution and curriculum. The family and society used to be the institution to impart trade skills and ethical-moral-cultural knowledges. Trade skills, morality and cultural education was the need of those days. There was no such need of extensive paper-oriented education so it was not popular. The need of workforce for statesmanship and religious works was required in limited numbers that is why there has been a few state-patronised education centres. Means that in the beginning of British Raj the education was free from state control and related with the social concerns.   Instead of high advocacy of the slogan – ‘Education for education’ the reality is its utility in practice. Gained knowledge and acquired skills is mostly used in getting gainful job. From very beginning this is characteristics of education.   Earlier the education was free from state control and related to social concerns but it is different now. Now the education is under state control not under the society. The state now controls and decides schools, teachers, subject content, lessons etc. What can be the reason?   The answer lies in the process of production and state’s requirements. In ancient and medieval periods process of production was not formal. The production used to be carried out by individuals, families or small groups quite informally. So, the formal system of education was not needed. The scale of work in offices and production was very small during the ancient and medieval periods. Religious texts, weaponry, agriculture and commerce were the source of livelihood. The scale of all these activities were small. The number of state officials was countable few. For few offices, simple trades and commerce and the needs of state were fulfilled by one or two education centers. Other skill-based production was also limited. There has not been any explosion for the operational scale in production of weapons, building constructions, work offices, trade and commerce, production of artifacts etc. A person to work in these areas did not need to get formally trained in the job. Unlike today these areas did not have complexities. The skilled artisans were trained within own family and their ability and capacity became known by personal contacts. This means that for the informal production process did not require certification from education system at the same time for a small number of educated persons requirement there was no any concept and need of broadening the scale of education.   With the advent of Britishers, the process of production gradually became formalised with the spread in employment opportunities. Gradually there has been opening of factories, offices and spread in judiciaries and the need of work force on large scale for systematically carrying out tasks was realised. The large-scale demand of the workforce was not possible from the informal system of education or from known personal contacts of able artisans trained within own family framework. It required opening of formal schools to cater the needs of factories, industries and offices in large number. In mid of nineteenth century the spread of education begun with the spread of the industrialisation on modern lines. Madras Medical College in 1835, Thomson College (now IIT Roorkee) in 1847, Ferguson College, Puna in 1870, Aligarh Muslim University in 1875, Dayanand Anglo Vedic College, Lahore in 1886, Central Hindu College, Kashi in 1898 etc. were opened. During this period the ‘India Education Commission’ was constituted under chairmanship of Sir William Wilson Hunter. We can say that with increase in the requirements for trained man power in industries and offices the opportunity of developing the education and training was also developed.   How quick was the response to meet the increased demand for trained manpower can be understood by the figure that in 1855 there were 2810 primary and 281 high schools but in 1871 there were 16473 primary schools and 3070 high schools. In 1855 the number of students in primary schools was 96,923 and in high schools it was 33,801 these numbers respectively were 607,320 and 204,294 in 1871.   It was not only restricted to opening of educational institutions on a larger scale but the educational institutions were moulded to meet requirements of offices and industries during this period. It was not possible to run industries on the lines of old cottage industries. Several hundred workers required to work in team with harmony. Training for harmonization with each other in groups required formal system of schooling like today. Time discipline was imposed in offices and factories. The schools were strictly imposing the norms of regularity and time discipline by fixing daily joining and leaving time of school. It was most essential requirement for workers in the offices and factories to remain disciplined and obedient. The structuring of schools-colleges and lessons were organised in the way that the products from these institutions were disciplined, obedient and good subordinates. Say, joining and leaving schools at fixed time, observing special respect for teachers, completing home works and tasks on time, accepting punishment on not completing tasks, accepting the teacher’s decision of becoming successful or not successful. It was part of training for producing good subordinates. Hence, schools were introduced.   The curriculum was structured around the needs of offices and factories. The offices needed literates who can read, write summary, draft letters, make notes in document files etc. The curriculum included these skills. Only those subjects were taught which was useful for a good worker. Till this day also the subjects that can be used in personal life, away from offices and factories are not included in syllabus. For example, the necessity of remedy in problems related to health like headache, fever, stomach ailments were not given any space. History of country and world was introduced but necessity for looking at the history of village was not necessary as the offices had no any concerns for village history. Other subjects also had the same approach. Only those subjects were taught to students which was required for office works. Technical and vocational skills were limited to requirement industries and business. It means that the syllabus of technical education was also structured in the way that could produce good technical subordinates and mangers.   Policies are the hypothetical ideas of sovereign that shows the pathway for the system to move along. It has the role of guiding the system.   With the spread of employment opportunities there was rush for getting employment in large number by persons unknown to employers. In such situation certificate was required to know the minimum ability of candidates. The examinations were started for this purpose. In beginning the schools used to certify the students but different schools followed different standards and lessons. Employers found difficulty in getting impression of the qualification and ability of candidate. The examination boards were constituted with responsibility of certification. It begun with establishment of examination boards on provincial level like United Provinces Board of High School and Intermediate Education in 1921, later Central Board of School Education was established. Now, examination for certification is being organised at Inter-national level also. All that it means is the needs of offices and industries was addressed by the education system. This crude education system got such a deeply rooted that in absence of few words on piece of a paper as certificate, a person was to be rejected for any ability.                 किसान आंदोलन और लाभकारी मूल्य का सवाल            देश के लगभग 90 प्रतिशत किसान एक हेक्टेयर से कम जोत वाले किसान हैं। वे इतना नहीं उपजा पाते हैं, जिसे बाजार में बेचकर लाभकारी मूल्य प्राप्त कर सकें। इसलिए लाभक...    For the reasons of formal ways in the production processes and offices the formalities crept in education and the subjects. The syllabus, subject contents in schools-colleges were determined and structured by considering the requirements from offices, industries and commercial establishments. When the education was informal, then also the syllabus was in appropriation with needs of trade and commerce and still it is true. Means, apart from learning the skills to earn, the education has never been seen as pure human needs. One difference is there that now it is not autonomously decided by education community but now state is deciding the subjects and syllabus to match needs of trade, commerce and industries. State has kidnapped the social control over education with the logic that the responsibility of educating all can be taken up by state only. It was an illusion.  The state has never been just on documented undertaking of ‘Education for all’. The fast changes in the needs of offices and industries and changes coming in socially controlled education was not possible at matching pace. So, it might delay the supply for the demand of workforce. Changes in curriculum or presenting new courses timely by the state was required to speed up the industrial development. At the same time the uniformity in the qualification is ensured by state level examinations enabling the employers to get the correct impression about ability of a candidate.   Hence, from the beginning of modern public schools in 19th century till 2008-09 there is continuous rise in number of schools, colleges and students studying there. The schools were opened in all villages, all clusters and all localities. In the localities lacking space, the teaching begun under the trees or in rented houses. During this period, government used to publish advertisement for purchasing land to open schools. Many schemes like scholarship, food, uniform, cycle etc. were started for orientating students towards education.  At college levels also these were done. Government did not open many colleges but colleges were opened at larger scale by private individuals and colleges running in rented houses too were recognised by government with a free hand. The same has been the case of technical institutions. Looking at the rising demand for technicians, the government and private bodies created crowd of technical institution. The industries were spreading, many types of banks, offices and commercial businesses started spanning their wings and these things made the state interested in spreading educational institutions as there was increasing need for educated manpower. The state behind the mask of welfare democratic institution served the interest of offices of governance and industries.   But with the beginning of 21st century there was a drastic change in the scenario, the industries and offices started substituting high numbers of manpower with intelligent machines. A software was capable of handling jobs of thousands of hands and brains. For example, the banks installed a machine in a smaller space for deposits, withdrawals and passbook printings as replacement of dealing clerks. The similar practice was adapted in other production centres and offices. Though mechanisation and digitalization raised the production and accuracy in products but at the same time workers in considerably large numbers were set aside from their work. Spending a large part of surplus on salaries of workers and labours and bearing their tantrums, the employers availed this opportunity as boon. The escape from discomfort over controlling workers and recurring costs on them was need of the surplus oriented business. This also provided tool for controlling costs to maintain profit in ever-increasing competitive market. In this way machines were erected to replace man. As net result there was no need of large number of manpower as it used to be in earlier time. Hence there was no need of educating the community at large.                 शिक्षा नीति 2020 और सामाजिक विभेद            नीति राजसत्ता की वह परिकल्पना होती है, जो यह दिखाती है कि व्यवस्था को किन रास्तों से होकर कहाँ तक ले जाना है। इसकी भूमिका दिशा-निर्देशक की होती है। राज्य नीत...    In the beginning decade of this century the state was claiming its responsibility of providing easily accessible school to each child, schools opening movement was seen in each village, clusters and locality. The right to education as historically very important right was given to all children in first decade but in second decade the talks on school opening was stopped. Afterwards what to say of opening new schools, a new trend of closing existing schools started in the name of consolidation on grounds of land, buildings, number of students etc. Till 2010-12 there has been rise in the number of students in school but after 2012-13 there is decline in number of schools and students. Even with a high growth of private schools the number of students in schools is decreasing. Thousands of schools were closed in the country in name of consolidation. It is also planned to close colleges and Universities on basis of number of students and NAAC evaluation.   A new technology when roots up well in the industrial production and official sessions then there is reduction in demand for menial workers and consequently the number of schools is seen to be declining. It implies that the blind use of technology has not only decreased the employment opportunity but also deprived the opportunity of education. Now, the state as well as industrial community do not need manpower in large numbers. For this obvious reason the state is retreating herself from education.   Policies and laws follow changed context of time. Pace of change in policies and laws is not as fast as the pace of changes in its historical context. It takes a little time for the policies to adapt for the changes in situations. Education policy is also trying for appropriation to changed scenario. Recently in 2019 the new education policy is effort of appropriation to changes in industrial and official situations. Unlike earlier period, there is no need of large number of educated persons in offices and industries therefore new education policy gives emphasis on informal education, distant learning and digitization thus controlling the numbers of colleges.   It is the political economy of education! It means that in the context of changed economic behaviours appropriation in education is done by polity. The education is passing through the phase of appropriation. Requirement of educated persons in Official and Industrial establishments can be matched only by educating 15 percent persons. This implies that the new education policy will not take up the responsibility of educating all. If it becomes compulsive necessity in the democratic setup to take the responsibility it will be paper work only but in practice state will not perform around this responsibility. Like in 2009 ‘Free and compulsory education to all’ granted on paper but the public education was forced to bow down in front of the private educational institutions and the public education became centre of taking catalytic advantages only. Now, policy wise new education policy 2020 is limiting the educational opportunities.   ‘How to provide education to all with training skills’ is important responsibility of educationists in finding a disciplined way in this era of intelligent machines and artificial intelligence.   Sources:     Unified District Information System for Education   Schooling in Capitalist America, Bowels and Ginit   Historical Roots of Industrialisation and the Emerging State in Colonial India, by Chikyoshi Nomura, published on Springer   Wikipedia   steemit.com   quora.com  ","categories": ["home"],
        "tags": ["Education","political economy of education","right to education","new education policy"],
        "url": "http://localhost:4000/home/shiksha-kee-raajaneetik-aarthikee-en/",
        "teaser":"http://localhost:4000/images/shiksha-kee-raajaneetik-aarthikee.jpg"},{
        "title": "शिक्षा की राजनीतिक आर्थिकी",
        "excerpt":"                                  राज्य अपनी व्यवस्था को सुचारु रूप से चलाने के लिए प्रशासन, सेना, कर-व्यवस्था, उद्योग आदि कई आनुषंगिक उपाय करता है। शिक्षा भी उनमें से एक है। शैक्षिक उत्पादों का उपयोग वह कार्यालयों, अनुसंधानों, व्यवसायों, उद्योगों आदि क्षेत्रों को गति देने के लिए करता है। चूँकि राज्य शैक्षिक उत्पादों का उपयोग करता है, इसलिए उसे नियंत्रित भी करता है।   लेकिन शिक्षा क्या सर्वदा से राज्य के ही अधीन रही है? नहीं। राज्यों के उदय के बहुत पहले से दीर्घ काल तक मनुष्य का राज्य-विहीन अस्तित्व रहा है। और, शिक्षा तब से है, जब से मनुष्य अस्तित्व में आया है। अपने सम्मुख फैले विराट प्रकृति के साहचर्य में उसे जानने, समझने और तदनुकूल आचरण करने की आवश्यकता हुई। आवश्यकता उसे अपने जीवन-संघर्ष को सरल बनाने की भी हुई। इसीलिए मनोभावों के संप्रेषण के लिए उसने ध्वनियों की मानक ऋंखला बनाई और अगली पीढ़ी ने उस रूढ़ अर्थ को सीखा, मारक क्षमता बढ़ाने के लिए उसने हथियारों को नुकीला बनाया और अगली पीढ़ी ने वह सीखा, आग की खोज की, शीत से बचने के लिए खाल, छाल आदि का आविष्कार किया, फल-फूलों और कंद-मूलों के गुणों से अवगत हुआ और ढेर सारी बातें उसने सीखीं तथा अगली पीढ़ी ने उससे सीखी। वह लगातार सीखता गया - अनेक बार अपने पूर्वजों से और कई बार अपने अनुभवों से। यह सीख, प्रयोग और आविष्कार ही शिक्षा थी। चूँकि आज की तरह वह किताबों में क़ैद नहीं थी और न ही उसकी निर्धारित पाठ्यचर्या ही थी, इसलिए कई बार सीखने की उन प्रक्रियाओं को शिक्षा मानने में हिचक होती रही है। लेकिन शिक्षा का अर्थ यदि सीखना है तो निर्विवाद रूप से वह शिक्षा ही थी। और, ग़ौर से देखेंगे तो उसकी पाठ्यचर्या भी दिखाई पड़ जाएगी। उसकी पाठ्यचर्या व्यक्तिगत और कबीले की ज़रूरतें थीं और उन्हीं आवश्यकताओं के पूर्त्यर्थ सीखने-सिखाने का कार्य होता था। लाखों वर्षों के बाद भी विषयवस्तु और पाठ्यचर्या के निर्धारण का आधार वही है। अर्थात अपने मौलिक रूप में शिक्षा व्यक्तिगत और समाजिक हितों की पूर्ति का साधन रही है। यही उसका आधार चरित्र है।   राज्य-स्थापना के प्रारंभिक एवं मध्ययुगीन खंडों में भी शिक्षा, आज की तरह, न तो राज्याधीन थी और न ही राजकीय। भारत में अंग्रेज़ी राज के प्रारंभिक चरण तक वह सामाजिक सरोकारों से निर्धारित और संचालित होती रही। उस समय तक ऐसे विषय नहीं थे और न ही ऐसी पाठ्यचर्याएँ थीं, जैसे आज के विद्यालयों-महाविद्यालयों में दिखती हैं। किसान के बच्चे अपने पूर्व पुरुषों से खेती की शिक्षाएँ पा लेते थे और उसका प्रयोग करते थे। उसी प्रकार पंडिताई, लुहारी, रंगरेज़ी, शस्त्रसंचालन आदि विविध प्रकार के विषय थे, जो उस समय के रोज़गार की ज़रूरतों के हिसाब से निर्धारित हुए थे। लेकिन इन शिक्षाओं के लिए न तो औपचारिक संस्थान थे और न ही औपचारिक पाठ्यक्रम निर्धारित थे। प्रायः परिवार और समाज ही शिक्षण संस्थान हुआ करते थे, जहाँ हुनर के साथ ही नैतिक और सांस्कृतिक शिक्षा दी जाती थी। हुनर, नैतिकता और सांस्कृतिक शिक्षा ही उस समय की ज़रूरत थी। काग़ज़ी शिक्षा की व्यापक रूप से ज़रूरत ही नहीं थी, इसलिए उसका प्रसार भी नहीं था। बहुत सीमित मात्रा में राजकीय या धार्मिक कार्यों में पढ़े-लिखे लोगों की आवश्यकता थी, इसलिए बहुत थोड़े लोगों को पढ़ना सिखाने के लिए व्यक्तिगत या राज्य-संपोषित केंद्र थे। अर्थात अंग्रेज़ों के शासन के प्रारंभिक चरण तक शिक्षा राजकीय नियंत्रण से मुक्त और सामाजिक सरोकारों से अन्योन्याश्रय रूप से संबद्ध थी।   ‘शिक्षा शिक्षा के लिए’ के नारे की जितनी वकालत कर लें, परंतु हमेशा इसे उपयोगी माध्यम के रूप में इस्तेमाल किया गया। प्राप्त जानकारियों और अर्जित कौशलों का अधिकतर उपयोग आजीविका के क्षेत्र में हाई हुआ है। प्रारंभ से ही शिक्षा का यही चरित्र रहा है।                 किसान आंदोलन और लाभकारी मूल्य का सवाल            देश के लगभग 90 प्रतिशत किसान एक हेक्टेयर से कम जोत वाले किसान हैं। वे इतना नहीं उपजा पाते हैं, जिसे बाजार में बेचकर लाभकारी मूल्य प्राप्त कर सकें। इसलिए लाभक...    पहले शिक्षा राजकीय नियंत्रण से मुक्त सामाजिक सरोकारों से संबद्ध थी, परंतु आज ऐसा नहीं है। आज शिक्षा समाज के नियंत्रण में न होकर राज्य के नियंत्रण में है। आज राज्य ही पाठ्यवस्तु, पाठ्यचर्या, विद्यालय, शिक्षक आदि को नियंत्रित और निर्धारित करता है। इसका क्या कारण है?   इसका जवाब उत्पादन-प्रक्रियाओं और राजकीय आवश्यकता में ढूँढा जा सकता है। प्राचीन एवं मध्यकाल में उत्पादन-प्रक्रिया औपचारिक नहीं थी। उस समय उत्पादन व्यक्तिगत, पारिवारिक या छोटे समूहों के द्वारा अनौपचारिक रूप से किया जाता था। इसलिए शिक्षा की औपचारिक व्यवस्था की ज़रूरत नहीं थी। प्राचीन एवं मध्यकाल में न तो कार्यालय इतने बड़े पैमाने पर थे और न ही उत्पादन का इतना ज़्यादा विस्तार हुआ था। शास्त्र, शस्त्र, कृषि और व्यवसाय - ये ही उपार्जन के प्रमुख क्षेत्र थे। वह भी सीमित मात्रा में। राजकीय अधिकारियों की संख्या भी नगण्य थी। इसलिए थोड़े-बहुत कार्यालयों, अजटिल व्यवसायों और राजकीय आवश्यकता की पूर्ति के लिए इक्का-दुक्का शिक्षण केंद्रों से काम चल जाता था। अन्य कौशलाधारित उत्पादन भी अत्यंत सीमित थे। शस्त्रास्त्रों, भवनों, कार्यालयों, व्यवसायों आदि कौशलाधारित निर्माण का भी विस्फोट नहीं हुआ था। इन उपार्जन-क्षेत्रों के लिए कामगार को किसी विशेष कौशल-क्षमता में औपचारिक प्रशिक्षण प्राप्त करना आवश्यक नहीं था। ये क्षेत्र, आज की तरह, जटिल नहीं थे। इन कार्यों के लिए कुशल कारीगर पारिवारिक प्रशिक्षण-प्राप्त हुआ करते थे और प्रायः व्यक्तिगत परिचय के आधार पर उनकी योग्यता-क्षमता की जानकारी प्राप्त हो जाती थी। अर्थात अनौपचारिक उत्पादन-प्रक्रिया के लिए शिक्षा-व्यवस्था के भी औपचारिक और प्रमाणीकरण की ज़रूरत नहीं थी तथा शिक्षित लोगों की सीमित आवश्यकता के कारण शिक्षा के सर्वव्यापीकरण की न तो अवधारणा थी और न ही आवश्यकता।   परंतु अंग्रेज़ों के समय से ही धीरे-धीरे उत्पादन-प्रक्रिया औपचारिक होने लगी तथा नियोजन के अवसरों का विस्तार होने लगा। धीरे-धीरे कल-कारख़ाने खुलने लगे, दफ़्तर, न्यायालय आदि का विस्तार होने लगा। उन बढ़ते हुए कल-कारख़ानों और दफ़्तरों आदि में व्यवस्थित रूप से काम करने वाले कर्मचारियों की बड़ी संख्या में ज़रूरत होने लगी। इस औपचारिक हो गई बड़ी ज़रूरत की पूर्ति अनौपचारिक स्रोतों से नहीं हो सकती थी और न ही व्यक्तिगत परिचय के आधार पर विभिन्न क्षमता वाले कामगारों की इतनी बड़ी संख्या की आपूर्ति हो सकती थी। अर्थात इस बदली हुई औद्योगिक और कार्यालयी ज़रूरतों की पूर्ति पारिवारिक रूप से प्रशिक्षित कामगार और कर्मचारी नहीं कर सकते थे - न तो दक्षता के आधार पर और न ही संख्या की आपूर्ति के आधार पर। इसलिए औपचारिक विद्यालयों को खोलने की ज़रूरत पड़ी, जहाँ औद्योगिक और कार्यालयी आवश्यकताओं के अनुरूप बड़ी संख्या में लोगों को प्रशिक्षित किया जा सके। इसीलिए १९वीं सदी के मध्य में, जब भारत में आधुनिक औद्योगीकरण का विस्तार होता है, लगभग तभी से यहाँ शिक्षा का भी विस्तार शुरू होता है। 1835 में मद्रास मेडिकल कौलेज, 1847 में थौमसन कौलेज (अब आईआईटी रुड़की), 1870 में फ़र्ग्युसन कौलेज, पूना, 1875 में अलीगढ़ मुस्लिम यूनिवर्सिटी, 1886 में दयानंद एंगलो वैदिक कौलेज, लाहौर, 1898 में सेंट्रल हिंदू कौलेज, काशी आदि की स्थापना हुई। यही वह समय है, जब 1882 में सर विलियम विल्सन हंटर की अध्यक्षता में भारतीय शिक्षा आयोग का गठन किया गया। अभिप्राय यह कि औद्योगिक और कार्यालयी ज़रूरतों के बढ़ने के साथ ही औपचारिक रूप से शिक्षित-प्रशिक्षित करने के अवसर भी विकसित किए गए।   इस बढ़े हुए प्रशिक्षित मानव बल की ज़रूरत की पूर्ति के लिए कितनी तत्परता से विद्यालयों की स्थापना हुई, यह इसी से समझा जा सकता है कि 1855 ई. में ब्रिटिश भारत में जहाँ 2,810 प्राथमिक और 281 उच्च विद्यालय ही थे, वही 1871 आते-आते 16,473 प्राथमिक और 3,070 उच्च विद्यालय हो गए। 1855 में प्राथमिक विद्यालयों में जहाँ 96,923 और उच्च विद्यालयों में 33,801 छात्र ही नामांकित थे, वह संख्या 1871 आते-आते क्रमशः 6,07,320 और 2,04,294 हो गई।   इस समय केवल बड़े पैमाने पर शिक्षण संस्थानों की ही स्थापना नहीं हुई, बल्कि शिक्षण संस्थानों को औद्योगिक और कार्यालयी ज़रूरतों के मुताबिक़ ढाला भी गया। कारख़ाने पहले की तरह कुटीर उद्योग की घरेलू शैली में नहीं चल सकते थे। वहाँ सैकड़ों-हज़ारों मज़दूरों को एक साथ इकट्ठे होकर और एक-दूसरे से सामंजस्य बैठाकर काम करने की ज़रूरत थी। इसलिए समूह में एक दूसरे के साथ तारतम्य बैठाना सिखाने के लिए आज की तरह के औपचारिक विद्यालयों के रूप में समूह में पढ़ाने की व्यवस्था की गई। कारख़ानों और कार्यालयों में मज़दूरों और कामगारों के आने-जाने का समय भी निर्धारित किया गया। आने-जाने की नियमितता और समय पर आना-जाना सिखाने के लिए विद्यालयों की व्यवस्था में भी आने-जाने की नियमितता और समय की पाबंदी को कठोरता के साथ सिखाया जाने लगा। कल-कारख़ानों और दफ़्तरों में काम करने के लिए अनुशासित, पाबंद और आज्ञापालक होना निहायत ज़रूरी था। इसलिए विद्यालयों-महाविद्यालयों की पूरी संरचना और पाठ्यचर्या इस तरह निर्धारित की गई कि वहाँ से निकले हुए मानव-उत्पाद अनुशासित, पाबंद और ‘अच्छे अधीनस्थ’ हों। जैसे, समय से आना और जाना, शिक्षक के प्रति विशेष शिष्टाचार प्रदर्शित करना, होमवर्क या टास्क पूरा करना, नहीं पूरा करने पर दंड स्वीकार करना, शिक्षक के सफल या असफल कहने पर अपने को सफल या असफल मान लेना आदि। ‘अच्छे अधीनस्थ’ को तैयार करने के लिए इन सारी व्यवस्थाओं का प्रशिक्षण ज़रूरी था। इसीलिए विद्यालयों की स्थापना हुई।   पाठ्यक्रम की भी रूपरेखा दफ़्तरों और कल-कारख़ानों की ज़रूरत के अनुसार बनाई गई। दफ़्तरों की ज़रूरत थी पढ़ना-लिखना आने की, टिप्पणी, सारांश, पत्र-लेखन आदि की जानकारी की। इसलिए पाठ्यक्रम में इस हुनर को शामिल किया गया। विषय-वस्तुओं में उन्हीं विषयों को शामिल किया गया, जिनकी ज़रूरत एक अच्छे कर्मचारी को हो सकती थी। उन विषयों को आज भी पाठ्यवस्तुओं में स्थान नहीं दिया जाता है, कार्यालयों से अलग जिनकी ज़रूरत व्यक्तिगत जीवन में हो सकती है। जैसे, सिरदर्द, बुखार, गैस बनना आदि रोज़ की स्वास्थ्य समस्याओं से निबटने की कोई जानकारी देने की ज़रूरत नहीं समझी गई, इतिहास में छात्रों को देश और दुनिया के इतिहास से अवगत तो करा दिया जाता है, परंतु उसे अपने गाँव के इतिहास पर नज़र भी डालने की ज़रूरत नहीं बताई जाती है, क्योंकि उसके गाँव के इतिहास से कार्यालयों को कोई मतलब नहीं रहता है। यही बात अन्य विषयों के साथ भी है। अर्थात वही जानकारी छात्रों को दी गई, जिसकी ज़रूरत बाहरी दुनिया और कार्यालयी व्यवहारों के लिए आवश्यक थी। तकनीकी और व्यावसायिक पाठ्यक्रमों में भी वही हुनर सिखाया जाने लगा, जिसकी ज़रूरत उद्योगों और व्यवसायों को थी। अर्थात तकनीकी और व्यावसायिक पाठ्यक्रमों की भी रूपरेखा इस तरह तैयार की गई, जिससे छात्र अच्छे अधीनस्थ तकनीशियन और मैनेजर हो सकें।                 शिक्षा नीति 2020 और सामाजिक विभेद            नीति राजसत्ता की वह परिकल्पना होती है, जो यह दिखाती है कि व्यवस्था को किन रास्तों से होकर कहाँ तक ले जाना है। इसकी भूमिका दिशा-निर्देशक की होती है। राज्य नीत...    जब नियोजन के अवसरों का विस्तार होने लगा तो बड़ी संख्या में वे लोग भी नियोजित होने के लिए दस्तक देने लगे, जिन्हें नियोक्ता पहले से नहीं जानते थे। इसलिए उन अभ्यर्थियों के लिए एक ऐसे प्रमाण की ज़रूरत हुई, जिससे नियोक्ता को अभ्यर्थियों की न्यूनतम योग्यता का पता चल सके। इसलिए परीक्षा की शुरुआत हुई। शुरुआत में तो शिक्षा प्रदान करने वाली संस्थाएँ ही छात्रों की शिक्षा  को प्रमाणित करती थीं। परंतु अलग-अलग विद्यालयों की परीक्षा के मानकों और पाठ्यवस्तुओं में अंतर होने के कारण नियोक्ता के लिए अभ्यर्थियों की न्यूनतम क्षमता को समझ पाना कठिन होता था। इसलिए परीक्षा समिति जैसी संस्थाओं का गठन हुआ, जो ज्ञान के प्रमाणीकरण का दायित्व निभाने लगा। प्रारंभ में प्रांतीय शिक्षा समितियों का गठन हुआ। ऐसी प्रांतीय परीक्षा समिति सर्वप्रथम 1921 में उत्तरप्रदेश बोर्ड औफ़ हाई स्कूल एंड इंटरमीडिएट एजुकेशन (माध्यमिक शिक्षा परिषद, उत्तरप्रदेश) और बाद में राष्ट्रीय स्तर पर सेंट्रल बोर्ड औफ़ स्कूल एजुकेशन की स्थापना की गई। और, अब तो अन्तर्राष्ट्रीय स्तर पर भी परीक्षाएँ आयोजित होने लगी हैं। तात्पर्य यह कि शिक्षा की तरह ही परीक्षा भी औद्योगिक और कार्यालयी ज़रूरतों की पूर्ति के लिए शुरू की गई। धीरे-धीरे इस रूढ़ व्यवस्था ने अपनी जड़ें इतनी गहरी जमा लीं कि काग़ज़ के एक सुंदर टुकड़े पर लिखे चंद शब्दों के बिना कोई भी व्यक्ति अयोग्य होने लगा।   शिक्षा में ये सब औपचारिकताएँ उत्पादन-प्रक्रिया और कार्यालयों के औपचारिक होने के कारण विकसित हुईं तथा विद्यालय-महाविद्यालय, उसके पाठ्यक्रम, पाठ्यवस्तु आदि इसी औद्योगिक, व्यावसायिक और कार्यालयी माँगों के अनुरूप निर्मित और निर्धारित किए गए। जब शिक्षा अनौपचारिक होती थी, तब भी उसका पाठ्यक्रम कारोबार के अनुरूप ही होता था और अब भी उसकी निर्धारक शक्तियाँ वही रहीं। अर्थात कभी भी, कमाई के लिए उपयुक्त हुनर से अलग, विशुद्ध मानवीय ज़रूरत के रूप में उसे नहीं देखा गया। लेकिन एक महत्वपूर्ण अंतर यह आया कि पहले शिक्षा और उसका पाठ्यक्रम समाज और कारोबार की आवश्यकताओं के अनुसार स्वतः निर्धारित हुआ करता था, अब औद्योगिक और कार्यालयी आवश्यकताओं की पूर्ति के लिए शिक्षा और उसके पाठ्यक्रम को राज्य निर्धारित करने लगा। सामाजिक नियंत्रण को राज्य के द्वारा अपहृत के लिए जाने के पीछे दलील यह दी गई कि सबकी शिक्षा का दायित्व राज्य ही निर्वहन कर सकता है। यह एक भ्रम सृजित किया गया। राज्य कभी ‘सबको शिक्षा’ के लिखित इकरारनामे पर खड़ा नहीं उतरा। राज्य के द्वारा शिक्षा को अधिकृत कर लिए जाने के पीछे वास्तविक ध्येय यह था कि उद्योगों और कार्यालयों की आवश्यकताएँ जितनी तेज़ी से बदलती हैं, उतनी तेज़ी से स्वतंत्र सामाजिक शिक्षण-प्रणाली में बदलाव नहीं हो सकती है। इस तरह उनकी ज़रूरत की पूर्ति समय पर नहीं हो पाएगी। राज्य पाठ्यक्रमों में बदलाव या नए पाठ्यक्रमों की यथासमय प्रस्तुति के द्वारा औद्योगिक विकास को गति देता रहेगा। इसके साथ ही राज्य-स्तरीय परीक्षाओं के द्वारा वह योग्यता में यथासंभव समरूपता स्थापित करता है, जिससे नियोक्ताओं को अभ्यर्थियों को समझने में सुविधा होती है।   इसलिए १९वीं सदी के शुरुआती चरण, जब से भारत में आधुनिक ढंग के सार्वजनिक विद्यालयों की स्थापना की शुरुआत हुई, से लेकर 2008-10 तक विद्यालयों-महाविद्यालयों और उसमें पढ़नेवालों की संख्या लगातार बढ़ती रही। हर गाँव और टोले-मोहल्ले में स्कूल खोले गए। उस समय जिन बस्तियों में ज़मीन और मकान की व्यवस्था नहीं थी, उन बस्तियों में पेड़ों के नीचे और भाड़े के मकानों में भी पढ़ाई का काम शुरू किया गया। उस समय ज़मीन ख़रीदकर भी विद्यालय खोलने का विज्ञापन सरकार देती थी। पढ़ने के लिए उन्मुख करने के लिए छात्रवृत्ति, भोजन, पोशाक साइकल आदि कई योजनाएँ शुरू की गईं। इसी तरह की बात महाविद्यालयों के लिए भी हुई। महाविद्यालय तो सरकार की ओर से बहुत नहीं खोले गए, लेकिन बड़े पैमाने पर निजी स्तर पर महाविद्यालय खोले गए और सरकार ने भाड़े के भवनों में चलने वाले महाविद्यालयों को भी मुक्त हस्त मान्यता प्रदान की। यही बात तकनीकी शिक्षण संस्थाओं के साथ भी हुई। तकनीशियनों की बढ़ती हुई माँग को देखते हुए सरकारी और निजी स्तर पर तकनीकी संस्थाओं की भीड़ खड़ी कर दी गई। शैक्षिक संस्थाओं के विस्तार के प्रति राज्य की दिलचस्पी का कारण यह था कि उद्योग-धंधों का विस्तार हो रहा था, कई प्रकार के बैंक, कार्यालय, प्रतिष्ठान और व्यावसायिक संस्थाएँ अपने पंख पसार रही थीं और उनकी ज़रूरतों की पूर्ति के लिए भारी संख्या में शिक्षित-प्रशिक्षित मानव-बल की ज़रूरत थी। राज्य ने कल्याणकारी लोकतांत्रिक मुखौटे को पहनकर राजकीय और औद्योगिक-व्यावसायिक ज़रूरतों की पूर्ति की।   लेकिन 21वीं शताब्दी में प्रवेश करने के साथ ही फिर एक भारी परिवर्तन हुआ। अब तक जिन कारख़ानों और दफ़्तरों में बड़ी संख्या में मानव-बल प्रयुक्त होते थे, उनकी जगह समझदार मशीनें लेने लगीं। अब हज़ारों मस्तिष्कों और हाथों का काम एक छोटा-सा सॉफ़्टवेयर करने लगा। जैसे, बैंकों में जो कार्य काउंटर पर बैठा क्लर्क करता था, उसकी जगह एक छोटे-से कमरे में पैसा जमा करने, निकालने, पासबुक प्रिंट करने आदि की मशीनें लगा दी गईं। यही तरीक़ा अन्य उत्पादन केंद्रों और कार्यालयों में भी अपनाया गया। इस मशीनीकरण और डिजिटलाइजेशन से उत्पादन तो बढ़ा, उत्पादित वस्तुओं और कार्यों में शुद्धता (accuracy) तो आई, परंतु उसने बड़ी संख्या में कार्यरत लोगों को कार्य से विमुक्त भी किया। वेतन के मद में अपने लाभ का बड़ा हिस्सा ख़र्च करके भी कर्मचारियों और मज़दूरों के नख़रे झेलते नियोक्ताओं ने इस अवसर को दोनों हाथों से लपका। कर्मचारियों पर होनेवाले आवर्ती व्यय और उन्हें नियंत्रित करने की असुविधा से बचने के लिए मुनाफाधारित व्यवसाय की यह ज़रूरत भी थी। बाज़ार की लगातार बढ़ती जा रही प्रतिस्पर्धा के कारण इसने लागत कम करके मूल्य-वृद्धि को नियंत्रित करने से मुनाफ़ा बनाए रखने का साधन भी उपलब्ध कराया। और, इस तरह मनुष्यों की जगह पर मशीनें खड़ी कर दी गईं। परिणाम हुआ कि उत्पादन के पिछले युग में कामगारों की जितनी बड़ी तादाद की ज़रूरत नियोक्ताओं को थी, अब उतने लोगों की ज़रूरत नहीं रही। इसलिए बड़े समुदाय को शिक्षित करने की ज़रूरत भी नहीं रही।   इसीलिए इस सदी के प्रथम दशक के प्रारंभिक चरण तक जहाँ हर गाँव, टोले, मुहल्ले में स्कूल खोले जाने का अभियान चलता था, हर बच्चे तक विद्यालय की पहुँच सुलभ बना देने को राज्य अपनी जवाबदेही बताता था और इसी समय हर बच्चे को ऐतिहासिक महत्व का शिक्षा का अधिकार प्रदान किया गया; वहीं दूसरे दशक में प्रवेश करते-करते नए विद्यालय खोलने की चर्चा एकदम ठप हो गई। इसके बाद नए विद्यालय खोले जाने की बात तो दूर की है, खुले हुए विद्यालयों को भी भूमि, भवन, छात्र-संख्या आदि के तर्क देकर, समायोजन के नाम पर बंद करने की परंपरा शुरू हुई। वर्ष 2010-12 तक विद्यालयों में छात्रों की संख्या लगातार बढ़ती जाती है। परंतु 2012-13 के बाद विद्यालयों के साथ ही उनमें नामांकित बच्चों की संख्या भी निरंतर घटती जा रही है। बड़ी संख्या में उग आए निजी विद्यालयों की अपार भीड़ के बावजूद यह संख्या घटती जा रही है। देश भर में लाखों विद्यालय समायोजन के नाम पर बंद कर दिए गए। नैक के मूल्यांकन और छात्रों की संख्या को आधार बनाकर महाविद्यालयों और विश्वविद्यालयों को भी बंद करने की योजना तैयार खड़ी है।   औद्योगिक उत्पादनों और कार्यालयी व्यवहारों में नई तकनीक की जब जड़ें जमती हैं तो मानव-श्रम की आवश्यकता घटती है और तद्प्रभावानुरूप विद्यालयों की संख्या भी घटती हुई नज़र आने लगती है। अर्थात तकनीक के इस अंधाधुंध प्रयोग ने केवल रोज़गार के अवसर ही कम नहीं किए, बल्कि यह शिक्षा के अवसरों से भी वंचित कर रहा है। इस परिणाम का कारण है कि राज्य और औद्योगिक समूहों को अब उतनी बड़ी तादाद में मानव-श्रम की आवश्यकता नहीं है। इसलिए शिक्षा से वह अपने हाथ खिंचते जा रहा है।   क़ानून और नीतियाँ परिस्थितियों की अनुगामी होती हैं। जितनी तीव्रता से परिस्थितियाँ परिवर्तित हो जाती हैं, उससे क़दम मिलाकर क़ानून और नीतियों में परिवर्तन नहीं होता। कुछ समय के बाद नीतियाँ परिस्थितियों से अपना अनुकूलन करती हैं। शिक्षा नीति भी परिवर्तित परिस्थिति से तारतम्य बैठाने की कोशिश कर रही है। अभी हाल ही में बहुचर्चित नई शिक्षा नीति 2019 इसी बदलती हुई औद्योगिक-कार्यालयी परिस्थितियों के अनुरूप गढ़ी गई है। चूँकि राज्य और औद्योगिक-व्यापारिक समूहों को, पहले की तरह, शिक्षित और कुशल लोगों की बड़ी तादाद की ज़रूरत नहीं है, इसीलिए नई शिक्षा नीति में शिक्षा के अनौपचारीकरण, दूरस्थिकरण और डिजिटलाइजेशन के महत्व को स्थापित करके औपचारिक विद्यालयों-महाविद्यालयों की संख्या नियंत्रित की जा रही है।   यही है शिक्षा राजनीतिक आर्थिकी। अर्थात बदलते हुए आर्थिक व्यवहारों के अनुसार राजनीति शिक्षा का उपयुक्तिकरण करती है।   शिक्षा उपयुक्तिकरण के इसी दौर से गुज़र रही है। कार्यालयी और औद्योगिक व्यवहारों को अब जितने शिक्षितों की आवश्यकता है, उसकी पूर्ति 15 प्रतिशत लोगों को शिक्षित करके की जा सकती है। इसलिए ज़ाहिर है कि नई शैक्षिक नीतियाँ सबको शिक्षा प्रदान करने की जवाबदेही नहीं लेगी। यदि काग़ज़ी जवाबदेही वह स्वीकार भी करती है, लोकतांत्रिक व्यवस्था में जिसकी ज़रूरत होती है, फिर भी व्यावहारिक रूप से राज्य वह जवाबदेही नहीं निभाएगा। जैसे, 2009 में सबको मुफ़्त और अनिवार्य शिक्षा के काग़ज़ी अधिकार का वचन तो दिया गया, लेकिन इसके साथ ही सार्वजनिक शिक्षा को निजी शिक्षण संस्थानों के सम्मुख घुटने टेकने पर मजबूर कर दिया गया और सार्वजनिक विद्यालय उत्प्रेरण का लाभ पाने के केंद्र बनकर रह गए। और अब, नई शिक्षा नीति 2020 नीतिगत रूप से शैक्षिक अवसरों को सीमित कर रही है।   समझदार मशीनों और कृत्रिम बुद्धि के बढ़ते प्रभाव के इस युग में कौशल-प्रशिक्षण के साथ ही बुनियादी विषयों की शिक्षा सबको कैसे प्राप्त हो, इसका संयमित रास्ता ढूँढना आज शिक्षाशास्त्रियों के सम्मुख महती दायित्व है।   सहायक स्रोत      Unified District Information System for Education   Schooling in Capitalist America, Bowels and Ginit   Historical Roots of Industrialisation and the Emerging State in Colonial India, by Chikyoshi Nomura, published on Springer   Wikipedia   steemit.com   quora.com  ","categories": ["home"],
        "tags": ["Education","political economy of education","right to education","new education policy"],
        "url": "http://localhost:4000/home/shiksha-kee-raajaneetik-aarthikee/",
        "teaser":"http://localhost:4000/images/shiksha-kee-raajaneetik-aarthikee.jpg"},{
        "title": "द्वन्द्वात्मक भौतिकवाद क्या है?",
        "excerpt":"मार्क्सवादी इतिहास-दृष्टि 2                                    मार्क्सवाद एक दर्शन है, जीवन और जगत को देखने की एक दृष्टि है और द्वन्द्वात्मक भौतिकवाद उस दर्शन की रीढ़ है। इसको जाने-समझे बिना मार्क्सवाद के किसी भी पक्ष को नहीं जाना-समझा जा सकता है। यही मार्क्सवादी दर्शन का वह आधार है, जिस पर मार्क्सवाद का पूरा वितान खड़ा हुआ है। इसलिए यह ऐतिहासिक भौतिकवाद को समझने के लिए ही नहीं, बल्कि मार्क्सवादी दर्शन के आधार और दिशा को समझने के लिए भी प्रस्थान-बिन्दु है।   कोई भी सिद्धान्त या विचार शून्य से उत्पन्न नहीं होता है। बल्कि इतिहास और परंपरा में, कहीं-न-कहीं, उसका बीज मौजूद होता है। प्रज्ञावान पुरुष अपनी प्रातिभ क्षमता से उसे नूतन रूप प्रदान करता है। जैसे एक दक्ष शिल्पकार लकड़ी के अनुपयोगी कुंदे को काट-छांटकर उपयोगी उपस्कर में परिवर्तित कर देता है और उस शिल्पित उपस्कर में कुंदे का कोई रूप शेष नहीं रहता है, उसी प्रकार मार्क्स ने अपने पहले से आ रहे द्वन्द्वात्मक और भौतिक सिद्धांतों को मिलाकर उसमें वैज्ञानिक आत्मा भरने का काम किया, जिससे वह पूर्व के समस्त आधार दर्शनों की अपेक्षा नूतन मौलिकता के साथ सामने आया। मार्क्सवादी दर्शन के तात्कालिक सैद्धान्तिक प्रभाव-स्रोत की तलाश उन्नीसवीं शताब्दी के जर्मन दर्शन और विशेषकर हीगेल (1770-1830) और फायरबाख (1804-1872) के दार्शनिक सिद्धांतों में की जा सकती है।   पहले द्वंद्वात्मकता को लेते हैं। स्वयं मार्क्स-एंगेल्स ने भी स्वीकार किया है कि उन्होंने यह सिद्धान्त हीगेल से ग्रहण किया है। लेकिन हीगेल से भी पहले द्वंद्व का सिद्धान्त यूनानियों के बीच प्रचलित था। ‘dialectic’ शब्द, जिसका हिन्दी अनुवाद ‘द्वंद्व’ है, का विकास ही ग्रीक शब्द ‘dialego’ से हुआ है, जिसका अर्थ वाद-विवाद करना होता है। इस प्राचीन यूनानी सिद्धान्त के अनुसार वाद-विवाद से सत्य की सृष्टि होती है। प्लेटो की दार्शनिक रचनाएँ इसी द्वंद्व-पद्धति से सत्य पाने का बौद्धिक प्रयास हैं। हीगेल ने द्वंद्व की इस पद्धति को इसी यूनानी स्रोत से ग्रहण किया। लेकिन हीगेल ने इसे कथोपकथन या बहस-द्वारा सत्य का अन्वेषण करने के अर्थ में द्वंद्व सिद्धान्त को ग्रहण नहीं किया, बल्कि उसने इसमें संघर्ष की अनिवार्यता मानी कि वाद-विवाद में दो विरोधी मतों में संघर्ष होता है और उसी संघर्ष से नए मत का जन्म होता है। अर्थात सत्य की सृष्टि के लिए संघर्ष अनिवार्य है। (हिन्दी साहित्य कोश, भाग 1, पृष्ठ 292-93)। हीगेल की यह द्वंदात्मक प्रक्रिया वाद (thesis), प्रतिवाद(antithesis) तथा संवाद(synthesis) की प्रक्रिया है। वाद एक विचार की पुष्टि करता है, प्रतिवाद उसका निषेध करता है और ‘संवाद’ वाद और प्रतिवाद में जो सत्य है, उसे स्वयं में समाहित करता है। इस तरह वह हमें यथार्थ के अधिक निकट ले आता है। लेकिन जैसे ही हम संवाद को अधिक निकट से देखते हैं तो हमें ज्ञात होता है कि वह अभी भी अपूर्ण है। अतः वह पुनः वाद का रूप धारण कर लेता है और पुनः वही पूर्व की संघर्ष की प्रक्रिया को प्रारंभ कर देता है। फलत: उसका प्रतिवाद द्वारा निषेध होता है और संवाद में पुनर्मिलन होता है। इस प्रकार यह त्रिकोणात्मक विकास प्रक्रिया तब तक चलती रहती है जब तक कि तत्व या विचार आदर्श रूप ग्रहण नहीं कर लेता है। हीगेल ने अपने इस मत का प्रतिपादन विश्वात्मा (world spirit) संबंधी मान्यता को सिद्ध करने के लिए किया था।   हीगेल की समझ थी कि यह द्वंद्व चिंतन की धारणाओं के निर्माण में ही काम करता है, प्रकृति और इतिहास-निर्माण पर उसका कोई प्रभाव नहीं है। इस तरह प्रत्ययवादी हीगेल ने ‘द्वन्द्वात्मक आदर्शवाद’ (डायलेक्टिकल मटेरियलिज़्म) की स्थापना की। परंतु इसके अंदर विकास के सिद्धान्त का एक बुद्धिसंगत बीज-कोश छिपा हुआ था, जिसका उद्घाटन मार्क्स-एंगेल्स ने किया।   मार्क्स ने हीगेल के द्वन्द्ववाद को तो लिया, लेकिन पूरी तरह उलटकर। उन्होंने मानव मस्तिष्क के विरोधी प्रत्ययों के संघर्ष के रूप में नहीं और न ही वाद, प्रतिवाद और संवाद के रूप में, बल्कि प्रकृति और इतिहास के विकास में भी इस द्वंद्वात्मकता की व्याप्ति देखी। उन्होंने बताया कि प्रकृति में द्वंद्व का एकछत्र साम्राज्य है और इतिहास भी द्वन्द्वात्मक विकास के रास्ते ही आगे बढ़ता है। मानवीय चिंतन की भूमिका इस प्राकृतिक और सामाजिक विकास के द्वंद्व का अध्ययन करने में है। स्वयं मार्क्स ने हीगेल के द्वन्द्ववाद से अपने द्वन्द्ववाद का अंतर बताते हुए कहा - “मेरा द्वंद्ववादी तरीका हीगेल के तरीके से भिन्न ही नहीं है, बल्कि उसका उल्टा है। हीगेल …….. मानवीय मस्तिष्क की जीवन-प्रक्रिया को, अर्थात, विचार करने की क्रिया को ‘विचार’ के नाम पर एक स्वतंत्र विषय बना देते हैं। उनके लिए यही चिंतन वास्तविक संसार की प्रेरणा-शक्ति (रचयिता) है। उनके लिए वास्तविक संसार सिर्फ ‘विचार’ का बाहरी, घटना-प्रवाह वाला रूप है। इसके विपरीत, मेरे लिए विचार इसके सिवा कुछ नहीं है कि भौतिक संसार ही इंसान के दिमाग में प्रतिबिम्बित हुआ है और विचारों के रूप में बदल गया है।“ (पूँजी, खंड 1, पृष्ठ 19)। अर्थात हीगेल का जहाँ मत था कि विचार बाह्य संबंधों से निरपेक्ष मस्तिष्क की एक स्वतंत्र प्रक्रिया है, वहीं मार्क्स ने भौतिक और वास्तविक जीवन को आधार बताते हुए विचारों को उसका प्रतिबिंब बताया। इसीलिए एंगेल्स ने कहा कि मार्क्स ने हीगेल के सिर के बल खड़े द्वन्द्ववाद को पैरों के बल अर्थात सीधा खड़ा किया है। (ड्यूहरिंग मत-खंडन, पृष्ठ 530)।   अब भौतिकवाद को लेते हैं। भाववादी दर्शन की तरह ही भौतिकवादी दर्शन की धाराएँ भी हजारों वर्षों से प्रवाहित हैं। प्राचीन यूनान के डिमोक्रिट्स से लेकर फ्रांस के हौलबाश, रूस के चर्नीशेव्स्की, भारत के चार्वाक आदि में भौतिकवादी दर्शन हजारों वर्षों से अलग-अलग रूपों में फलता-फूलता रहा है। लेकिन मार्क्स के द्वन्द्वात्मक भौतिकवाद पर फायरबाख के भौतिकवाद का सबसे अधिक प्रभाव पड़ा। फायरबाख के दर्शन का प्रस्थान-बिन्दु यह विचार था कि हर उस वस्तु, जो अस्तित्व में है, आधार प्रकृति है। प्रकृति ही मानव और उसके मस्तिष्क की जननी है। विज्ञान का भी एकमात्र आधार भौतिक संसार ही हो सकता है। प्रकृति से अलग हो जाने पर दर्शन शून्य और सारहीन हो जाता है। अर्थात मनुष्य का अस्तित्व समूची ऐतिहासिक-सांस्कृतिक परंपरा का प्रतिबिंब मात्र है, वह भोक्ता मात्र है। उसकी कोई भूमिका नहीं होती।   मार्क्स के अध्ययन के निष्कर्ष इससे भिन्न थे। मार्क्स न तो आदर्शवादियों की तरह भूल करते हैं कि मनुष्य की चेतना ही सब कुछ है और भौतिक जीवन उसकी छाया है और न ही भौतिकवादियों की तरह यह मानते हैं जड़ पदार्थ, भौतिक जीवन ही सब कुछ है और चेतना केवल निष्क्रिय अनुभवों का भोक्ता है। उनके अनुसार चेतना और बाह्य परिस्थितियों में संघर्ष होता है। यह संघर्ष निश्चित भौतिक परिस्थितियों में जन्म लेता है। इसलिए मनुष्य का उसकी ऐतिहासिक, सामाजिक और सांस्कृतिक पृष्ठभूमि में अवलोकन आवश्यक है। मार्क्स का भौतिकवाद मनुष्य को उसकी ठोस भौतिक परिस्थितियों की सापेक्षता में देखता है। अर्थात अकेले भौतिक परिस्थितियाँ ही सर्वेसर्वा नहीं हैं, बल्कि मनुष्य की चेतना की भूमिका भी महत्वपूर्ण है।   इस तरह मार्क्स के पहले के भौतिकवाद से मार्क्स का भौतिकवाद कई मायनों में भिन्न था। सबसे महत्वपूर्ण तो यह कि पहले की भौतिकवादी व्याख्याएँ यांत्रिक थीं, मार्क्स का भौतिकवाद चेतन भौतिकवाद था। दूसरी बात यह कि पहले का भौतिकवाद अधिभूतवादी भौतिकवाद था। उसमें द्वंद्व और विकास के चरण नदारद थे। मार्क्स ने अपने भौतिकवाद को द्वंद्व और विकास के पैरों पर खड़ा किया। मार्क्स के पूर्व का भौतिकवादी प्रकृति की तो भौतिकवादी व्याख्या कर लेते थे, परंतु सामाजिक जीवन के घटना-प्रवाहों को देखने की उनकी दृष्टि भाववादी ही रही। मार्क्स पहले व्यक्ति हुए, जिन्होंने मानवीय प्रगति के भौतिक स्रोतों को देखने में सफलता हासिल की। और, मार्क्स की सबसे बड़ी सफलता यह थी कि उन्होंने अपने भौतिकवाद को क्रांतिकारी व्यवहार के माध्यम से सामाजिक रूपान्तरण के दर्शन के रूप में प्रस्तुत किया। मार्क्स का प्रसिद्ध कथन है - “दर्शनिकों ने विश्व की तरह-तरह से केवल व्याख्या की है, मुख्य बात तो उसे बदलने की है।“ (जर्मन विचारधारा, पृष्ठ 647)   मार्क्स ने द्वन्द्ववाद और भौतिकवाद के नए आयामों को उद्घाटित करने के बाद दोनों में एक अभूतपूर्व एकता स्थापित की, जिसे ‘द्वन्द्वात्मक भौतिकवाद’ कहा गया। (द्वन्द्वात्मक और ऐतिहासिक भौतिकवाद के मूल सिद्धान्त, पृष्ठ 25)। यह द्वन्द्वात्मक भौतिकवाद प्रकृति, इतिहास और मानवीय संबंधों को देखने का एक नया चश्मा प्रदान करता है। इस चश्मा को ढूँढ निकालने के बाद जब मार्क्स-एंगेल्स ने इतिहास, मानवीय संबंध और आर्थिक व्यवहारों को समेकित रूप से इसी चश्मे से देखना शुरू किया तो सारी बातें और उनका अंतर्संबंध साफ-साफ दिखने लगा। द्वन्द्वात्मक भौतिकवाद के इस चश्मे से न केवल अतीत के इतिहास को देखा जा सकता है, बल्कि आगत इतिहास के भी मानवीय संबंधों और आर्थिक व्यवहारों के स्वरूप को देखा जा सकता है। स्थान और काल के परे यह किसी भी देश और काल के विवेचन का सार्वकालिक और सार्वदेशिक सूत्र है। ऐतिहासिक भौतिकवाद भी  द्वन्द्वात्मक भौतिकवाद के सिद्धांतों का ही सामाजिकीकरण है।   द्वन्द्वात्मक भौतिकवाद दो बातों में अपने पूर्व के सारे दर्शनों से भिन्न है। पहली भिन्नता तो यह है कि यह वैज्ञानिक है। वैज्ञानिक इसलिए है, क्योंकि यह सभ्यता के विकास के कारण-कार्य संबंध की व्याख्या कर सकने में समर्थ है, पहले की दार्शनिक शाखाओं में जिसकी क्षमता नहीं थी। इसी वैज्ञानिकता के कारण यह सार्वदेशिक और सार्वकालिक हो जाती है। दूसरी भिन्नता इसकी यह है कि यह दर्शन केवल बौद्धिक विलास नहीं है, बदलाव के रास्ते भी प्रदान करता है, जो इसे व्यावहारिक रूप प्रदान करता है और जो इसके पहले के दर्शन में एकदम नहीं है।   संक्षेप में द्वन्द्वात्मक भौतिकवाद की मुख्य विशेषताओं को इस प्रकार चिह्नित किया जा सकता है -   पहला यह कि विश्व का चरित्र भौतिक है तथा उसकी वस्तुएँ और घटनाएँ एक-दूसरे से पूर्णतः संबद्ध हैं। अतः उसके महत्व को निरपेक्षता के आधार पर नहीं, बल्कि सापेक्षता के आधार पर ही समझा जा सकता है। अर्थात् प्रकृति के सभी पदार्थों में आंगिक एकता पाई जाती है।   दूसरा यह कि प्रकृति में पाया जाने वाला प्रत्येक पदार्थ जड़ या स्थिर न होकर गतिशील होता है।   तीसरा यह कि पदार्थिक शक्तियाँ सामाजिक विकास की प्रेरक शक्तियाँ हैं। वे गतिशील ही नहीं, परिवर्तनशील भी हैं। अतः सामाजिक विकास भी उन्हीं के अनुरूप परिवर्तनशील है। परिवर्तन की यह प्रक्रिया द्वन्द्ववाद के माध्यम से चलती है।   चौथा यह कि निरंतर होने वाले परिवर्तन प्रारंभ में परिमाणात्मक (quantitative) चरित्र के होते हैं तथा धीरे-धीरे घटित होते हैं तथा जब उनकी मात्रा बढ़ जाती है तो एकाएक वह गुणात्मक (qualitative) परिवर्तन में बदल जाते हैं। गेहूँ का बीज इसका अच्छा उदाहरण है। गेहूँ के बीज को बोया जाना वाद है, उसका अंकुरण प्रतिवाद है, और धीरे-धीरे गेहूँ के पौधे का बड़ा होना और उसकी बाली का पकना संवाद है। गेहूँ के एक दाने का बाली के माध्यम से बहुत से दाने में परिवर्तन उसके मात्रात्मक परिवर्तन से गुणात्मक परिवर्तन का प्रतीक है। बीज के रूप में गेहूँ का बोया जाना, उसका अंकुरण होना, उसका पौधा बनना तथा बाली पकना और एक से अनेक दाने हो जाना यह द्वंद्वात्मक प्रक्रिया का ही अच्छा उदाहरण नहीं है, वरन् मात्रात्मक से गुणात्मक परिवर्तन का भी एक अच्छा उदाहरण है।   पाँचवाँ यह कि परिमाणात्मक परिवर्तन के गुणात्मक परिवर्तन में अभिव्यक्त होने की प्रक्रिया को एक क्रांतिकारी प्रक्रिया माना जाता है, जो एक छलांग के रूप में होती है। अर्थात् वह एक मौलिक परिवर्तन की निशानी होती है।   छठा यह कि हर वस्तु में उसके विरोधी तत्व विद्यमान होते हैं, जो समय पाकर अभिव्यक्त होते हैं। उनमें होने वाले संघर्ष से वह वस्तु नष्ट हो जाती है और नई वस्तु उसका स्थान ले लेती है, जो पहले वाली वस्तु से अधिक विकसित होती है तथा जो विकास के क्रम की निरंतरता को बनाए रखती है। इस तरह द्वन्द्वात्मक भौतिकवाद दर्शन का वह सिद्धान्त है, जो मानव-सभ्यता के विकास को समझने की वैज्ञानिक दृष्टि तो देता ही है, उसे बदलने के लिए भी हमें एक सूत्र प्रदान करता है।         Related posts                                           मार्क्सवादी इतिहास दृष्टि क्या है?                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                          स्रोत     कार्ल मार्क्स, पूँजी, खंड 1, मास्को, 1965   एंगेल्स, ड्यूहरिंग मत-खंडन, मास्को, 1980   मार्क्स और एंगेल्स, जर्मन विचारधारा, मास्को, 1968   ए. स्पिरकिन और ओ याखोत, द्वन्द्वात्मक और ऐतिहासिक भौतिकवाद के मूल सिद्धान्त, इंडिया पब्लिशर्स, लखनऊ, 1977   हिन्दी साहित्य कोश, ज्ञानमंडल लिमिटेड, वाराणसी, 1985   www.politicalweb.in/dialectical-materialism-in-hindi/  ","categories": ["marxist philosophy"],
        "tags": ["marxist philosophy","Marxism","dialectical materialism","historical materialism"],
        "url": "http://localhost:4000/marxist%20philosophy/dvandvaatmak-bhautikavaad-kya-hai/",
        "teaser":"http://localhost:4000/images/marx-eng6.jpg"},{
        "title": "Distressed People from Price rise: When will Government wake up",
        "excerpt":"Translated from महँगाई से जनता परेशान: कब जागेगी सरकार  Price rise at one end has become the neck brace for the government at the other end it has become serious problem for the peoples of the country. In due course of time with the price rise and corruption, the situation in country is such that rich are becoming more richer and badly broken-down poor are becoming poorer. The Covid-19 pandemic and lockdown left its deep impact on the production process and employment and created big economic crisis. In these days middle class family is suffering worst from the price rise. The problem of price rise has become a ghost and common man is forced to live miserably. In the present time, a common man finds difficulty in sustaining its family by finding a work. Even it is becoming hard to meet out the basic necessities of food, cloth and shelter. The prices of fuels and cooking gas is sky-rocketing and central government instead of controlling the prices, is showing her indifference. The prices of petrol and diesel has reached all time high level this rise has its cascading effect on rise of prices of other things. Due to the Pandemic, there is no rise in income but expenses are rising. It is becoming difficult to balance income and expenditure. Already the job loss and salary deduction in the pandemic has been experienced, the price situation is adding up the troubles. Employment and day to day activities have already been hampered, the price rise of fuel and cost of other commodities are further adding up to the difficulties.   The retails inflation rate has reached to 6.3 percent in the month of May, it is higher than the projection of RBI. RBI projected it between 2 to 6 percent. The statistics released by government states that after a reduction at 4.23 percent in April, the retail inflation rate in May shown a rapid rise of 6.3 percent. Retail Inflation measured on Consumer Price Index, has been caused by rise in price of fuels and high-quality foods. In the last five months the inflation has crossed the RBIs projection of 2-6 percent. REUTERS sponsored survey already suggested that the inflation in the month of May could be 5.3 percent, it is fact that the food inflation was 5.01 percent in May while it was 2.02 percent in April. The general inflation in May remained at rate of 6.6 percent. Earlier released Whole Sale Price Index based inflation figure states that rise in price of crude oil and their products caused it at 12.94 percent high level. Specialists are worried for the inflation and second wave of Covid-19 Pandemic, which has badly rocked people in low and middle-income groups.   For the daily usable commodities like edible oils, pulses, the price has gone up sharply between March 2020 and March 2021. Prices of medicines are becoming so expensive that people are not in position to buy them. The prices of food items rose by 5 percent in month of April. The rise in price for primary sector goods has been 10.16 percent and 9.01 for the manufactured goods. Till these goods reach the market, the consumers are to pay very high fee. This is taking place when there is deep depression, steadily running unemployment, falling purchasing power and rising level of hunger. People are advised for nutritious foods, but for the reasons of unemployment and falling incomes, the expenses are curtailed. Daily wage earners and workers from informal sectors are badly hit as they don’t have any certain income.   It is not like that our country has any food shortage. Actually, for the reason of black marketing of essential commodities the prices are rising up. Some economists of country have done some research work on this subject. The central point of their study was determination of price rise. How is price determined? What causes price rise?  How it could be determined on time? So on. It has become a challenge to meet the family expenses out of the monthly salary. It is fact that in last decade India and her economy has developed but till today the poor are not getting the amenities that they deserve. The reason is clear, whatsoever the government claims but the inflation and corruption are at the critical limit and government is just a silent viewer. The reason of inflation is no government control on market, at the same time black marketing and disaster has made it worse. Obviously, there is black marketing and hoarding of essential goods and the institutions that curb and control inflation and price rise are not active. It seems that government is only planning but incapable in their total implementation.   In the course of pandemic, the main motif of price hike in edible oil is to gain very high profit in retail trade. Once the prices of essential commodities go up then they do not come down shortly. Not only edible oils, the grocery items and vegetable prices also have gone up by many times. This is badly influencing the budget of middle-class man. Government must come forward with such policies that can yield benefits for common man. Providing work, food and employment are government’s job but, from the weak policies of present government people are going to have any comfort, is invisible till far off the sight, means everything is running ad-hoc.  ","categories": ["home"],
        "tags": [],
        "url": "http://localhost:4000/home/mahangaee-se-janata-pareshaan-kab-jaagegee-sarakaar-en/",
        "teaser":"http://localhost:4000/images/mehengai.png"},{
        "title": "महँगाई से जनता परेशान: कब जागेगी सरकार",
        "excerpt":"महँगाई जहाँ वर्तमान सरकार के गले की फाँस बन गई है, वहीं देश की जनता के लिए एक गंभीर समस्या बन चुकी है। समय के साथ महँगाई और भ्रष्टाचार के कारण हमारे देश की हालत कुछ ऐसी हो गई है कि अमीर और अमीर होते जा रहे हैं और महँगाई से गरीब लोगों की कमर कुछ इस कदर टूटी है कि वे और गरीब होते जा रहे हैं। कोविड -19 जैसी महामारी और लाकडाउन ने उत्पादन प्रक्रिया और लोगों के रोजगार पर गहरा असर डाला है और देश के लिए बड़ा आर्थिक संकट पैदा कर दिया है। आज का मध्यवर्गीय परिवार सबसे अधिक महँगाई की मार झेल रहा है। महँगाई की समस्या दानव का रूप ले चुकी है और आम इंसानों को तिलतिल कर जीने को मजबूर कर रहा है। आज के समय में एक साधारण इंसान के लिए मेहनत कर अपने परिवार का गुजारा करना मुश्किल-सा हो गया है। यहाँ तक कि रोटी, कपड़ा और मकान जैसी बुनियादी चीजों की पूर्ति करना उन के लिए मुश्किल बन चुका है। ईंधन और रसोई गैस की कीमतें आसमान छू रही हैं और केंद्र सरकार उन्हें कम करने के बजाय हाथ-पर-हाथ धरे बैठी है। पेट्रोल और डीजल दोनों की कीमतें अब तक के उच्चतम स्तर पर हैं और बढ़ती कीमतें देश में अन्य आवश्यक वस्तुओं की कीमतों में वृद्धि का मूल कारण हैं। महामारी के कारण आय में कोई वृद्धि नहीं हुई है, बल्कि महँगाई के कारण खर्चे बढ़ रहे हैं। आय और व्यय को संतुलित करना मुश्किल हो गया है। महामारी के वजह से पहले ही वेतन में कटौती और नौकरी जाने से लोग परेशान थे, ऊपर से महँगाई ने लोगों को जीना दुभर कर रखा है। महामारी ने पहले ही लोगों की आजीविका और दिन-प्रतिदिन की गतिविधियों को बाधित कर दिया था और ईंधन और अन्य आवश्यक वस्तुओं की लागत में वृद्धि ने लोगों के जीवन को और अधिक कठिन बना दिया है।   मई में खुदरा महँगाई  दर 6.3 प्रतिशत पर पहुँच गई, जो आरबीआई के लक्ष्य से अधिक है। आरबीआई का लक्ष्य 2 से 6 फीसदी क़े बीच का  था।  सरकार द्वारा हाल फिलहाल जारी आँकड़ों के अनुसार, अप्रैल में 4.23 प्रतिशत की कमी के बाद मई में भारत की खुदरा मुद्रास्फीति (Retail Inflation) तेजी से बढ़कर 6.3 प्रतिशत हो गई है। उपभोक्ता मूल्य सूचकांक (CPI) द्वारा मापी गई खुदरा मुद्रास्फीति (Retail Inflation) मुख्य रूप से उच्च खाद्य और ईंधन की कीमतों के कारण बढ़ी है।  यह पिछले पाँच महीनों में पहली बार भारतीय रिजर्व बैंक के 2-6 प्रतिशत के लक्ष्य को पार कर गई है।   रॉयटर्स द्वारा किए गए एक सर्वेक्षण में पहले सुझाव दिया गया था कि मई के लिए मुद्रास्फीति की दर 5.30 प्रतिशत रहेगी,  बता दें, खाद्य मुद्रास्फीति मई में बढ़कर 5.01 प्रतिशत हो गई, जो अप्रैल में 2.02 प्रतिशत थी।  मई में मुख्य मुद्रास्फीति 6.6 प्रतिशत रही। इससे पहले जारी थोक मूल्य आधारित मुद्रास्फीति के आँकड़ों से संकेत मिलता है कि यह मई में कच्चे तेल और विनिर्मित वस्तुओं की बढ़ती कीमतों के कारण 12.94 प्रतिशत के रिकॉर्ड उच्च स्तर पर पहुँच गया था। विशेषज्ञों ने उच्च मुद्रास्फीति और कोविड -19 महामारी की दूसरी लहर के बारे में चिंता व्यक्त की है, जिसने निम्न और मध्यम आय वाले परिवारों को बुरी तरह प्रभावित किया है।   कई रिपोर्टों में इस बात पर प्रकाश डाला गया है कि पिछले कुछ महीनों से कई वस्तुओं की कीमतें कैसे बढ़ रही हैं।  बता दें, मई में पेट्रोल और डीजल, खाद्य तेल और अन्य एफएमसीजी उत्पादों की कीमतों में तेजी से वृद्धि हुई है।   इधर पिचले वर्ष क़े मुकाबले खाद्य तेल, दाल जैसी रोजमर्रा की वस्तुओं की कीमतों में मार्च 2020 और मार्च 2021 के बीच तेजी से वृद्धि हुई है। दवाएँ इतनी महँगीहो गई हैं कि लोग उन्हें खरीद नहीं पा रहे हैं। अप्रैल में खाद्य पदार्थों की कीमतों में लगभग 5 प्रतिशत की वृद्धि हुई है। प्राथमिक वस्तुओं में 10.16 प्रतिशत की वृद्धि हुई है, तो वहीं निर्मित उत्पादों में 9.01 प्रतिशत की वृद्धि हुई है। जब तक ये वस्तुयें खुदरा बाजारों में पहुँचती हैं, उपभोक्ताओं से बहुत अधिक शुल्क ले लिया जाता है। यह तब हो रहा है जब अर्थव्यवस्था में गहरी मंदी, सरपट दौड़ती बेरोजगारी, गिरती क्रयशक्ति और भूख का बढ़ता स्तर है। लोगों को तो रोग प्रतिरोधक क्षमता बढ़ाने के लिए पौष्टिक भोजन करने की सलाह दी जा रही है, लेकिन लोगों को  आय में कमी एवं महँगाई की वजह से खर्चों को सीमित करना पड़ रहा है। दिहाड़ी मजदूर एवं असंगठित क्षेत्र में काम करने वाले लोगों की स्थिति तो और  गंभीर है, क्योंकि उनके पास कोई निश्चित आय का स्रोत ही नहीं है।   बात यह नहीं है कि हमारे देश में खाद्यान्न की कोई कमी है। दरअसल, आवश्यक वस्तुओं की कलाबाजारी के चलते अक्सर दामों में वृद्धि होती है। देश के कुछ अर्थशास्त्रियों ने इस विषय पर शोध किये हैं। उन्होंने कुछ ऐसे अहम बिन्दुओं पर जाँच की, जिनके कारण महँगाई का बढ़ना तय किया जाता है, जैसे– दाम कैसे तय होता है? दाम बढ़ने का कारण क्या है? किस प्रकार से समय समय पर उनका आकलन होना चाहिए आदि। महँगाई बढ़ने के कारण नौकरी से मिलने वाली रकम से खर्च चलाना आजकल एक चुनौती बन चुका है। यह सही है कि पिछले दशकों में भारत और उसकी अर्थव्यवस्था ने तरक्की की, लेकिन अभी तक एक गरीब व्यक्ति को वे मूल सुविधाएँ नहीं मिल पाईं, जिसके वो हकदार हैं। वजह साफ है कि सरकार लाख दावे कर ले मगर देश में महँगाई एवं भ्रष्टाचार चरम पर है और सरकार मूक दर्शक बनी हुई है। महँगाई बढ़ने की वजहों में सरकार का बाजार पर नियंत्रण न होना तो है ही, कालाबाजारी, आपदाएँ इत्यादि ने इसे और वीभत्स बना दिया है। जाहिर है, आवश्यक वस्तुओं की कालाबाजारी और जमाखोरी हो रही है और महँगाई और दाम बढ़ने को नियंत्रित करने के लिए काम करने वाली संस्थाएँ ज्यादा सक्रिय नहीं हैं। ऐसा लगता है जैसे सरकार सिर्फ योजनाएँ बनाती हैं, मगर उन्हें पूर्ण रूप से लागू करने में पूरी तरह असमर्थ हो गई है।   महामारी के दौरान खाद्य तेल की कीमतों में वृद्धि का मुख्य कारण खुदरा व्यापार में उच्च लाभ अर्जित करना है। एक बार जब आवश्यक वस्तुओं की कीमतें बढ़ जाती हैं, तो जल्द नीचे नहीं आतीं। न केवल खाद्य-तेल की कीमतें, बल्कि किराना और सब्जियों की कीमतों में भी कई गुना वृद्धि हुई है। यह मध्यम वर्ग के बजट को बुरी तरह प्रभावित कर रहा है। सरकार को ऐसी नीतियाँ बनानी होंगी, जिनसे आम आदमी को फायदा हो। उन्हें रोजी, रोटी और रोजगार मुहैया कराना सरकार का काम है मगर वर्तमान सरकार की ढुलमुल नीतियों की वजह से जनता को राहत मिलेगी, ऐसा फिलहाल दूर-दूर तक नजर नहीं आ रहा, यानी सबकुछ राम भरोसे चल रहा है।  ","categories": ["home"],
        "tags": [],
        "url": "http://localhost:4000/home/mahangaee-se-janata-pareshaan-kab-jaagegee-sarakaar/",
        "teaser":"http://localhost:4000/images/mehengai.png"},{
        "title": "Recent Challenges in Indian Democracy",
        "excerpt":"Translated from भारतीय लोकतन्त्र की वर्तमान चुनौतियाँ                                    As independent nation we are celebrating ‘Amritotsav’ on 75th anniversary of independence. The generation who suffered in pulling the boat of independence to shore had passed away and they are also no more who contributed in the brickwork in erecting the building of democracy. Today the nation is in those hands who neither had the overexcited desire of independence nor suffered the tortures in freedom struggle. Let us examine the appearance of the picture of ambitions and expectations of freedom in the hands of new generation.   After few days of independence, ‘We the people of India’ together erected the structure of ‘Democratic Republic’ for this ‘Sovereign’ nation. It was hoped that our restless desires in course of centuries long bondage will start taking shape in this structure. The wheels of the chariot of time kept rolling on. In the due course we achieved many milestones, we defeated enemies in many wars, exploded atoms and got listed in atomic nations, stationed space crafts in space orbits, led many international organisations and proudly hoisted the good fortune flag of India on the word map. The enthusiasm filling list of such pride songs is quite long. We have considerable amounts of crises and challenges also. Tottering economy as ‘Democratic Republic’, ill effects of demonetisation and GST, insecurity of women and decreasing number of women workers, highest unemployment in 45 years, any of our educational institutions not among 100 world educational institutions, year after year decrease in registration of children in schools, many thousands of farmers suiciding for problems in agriculture, shameful exposure of health system in Corona and so on, I am not going to discuss many such blazing problems because, most of these are related to administrative and political efficiencies. I want to discuss only those constitutional elements for which this vast nation is established as ‘Democratic Republic’. Yes, this is the constitution which gave the free nation the stature of ‘Democratic Republic’.   Looking through the windows of history, the transformation of the land mass into an intact nation, is necessary from the view point of republic, equally necessary while going to celebrate ‘Amritotsav’ on 75th anniversary. Recall the chapter of history, when this nation got freedom then, the British Army Commander in Chief, Claud Auchinleck sceptically said, “Punjabi’s are different from Madrasi’s in the same way as the Scottish from the Italian.  … it is not possible to make a nation from a subcontinent of many nations.”  Instead of many similar prophecies, a new nation was created from many nations, rejecting the prophecies, now celebrating “Amrtotsav” with her head raised like the Himalayas. Instead of all doubts the subcontinent emerged integrated and intact because in the foundation of the new building the first stone was “Bharat that is India is federation of states.” (Constitution of India, part 1, Article 1.1). It became the first sentence in the constitution.   Apart from many nations as a nation the federal shape of India was the reason for it making a nation from many nations of subcontinent. All regions had separate geographical features, separate cultural identity, and they had the restless feeling of keeping their own geo-cultural unique glories. Hence, they had separate needs. For this reason, with unifying ties with a nation in the areas like land, taxation, education, health, administration, and developing language-culture was given to states. It was thought that as in a large family the respect for all individuals for their personal taste, attitudes and individuality is maintained similarly the unity of the vast nation can be kept by respecting its diversity.                             Source: Economist        But, entering the 8th decade of independence the centralist plastering started on the walls of federalism. In agriculture &amp; land, education policy, health provisions, transportation rules, administrative intervention, new devices in tax collections, and in many unorganised projects centralism is dominating.  The tendency of overthrowing and forming governments in states by decision of centre was already there from very beginning. One nation one tax, one nation one language, one nation one law, one nation one education may sound appealing slogans. Tendency of centralism is not only the non-compliance with the constitution but, under this plaster the possibility of vocalising the emerging turbulence in regional self-respect is feared. Though this problem has yet not came up seriously, but in collection of taxes the states are facing troubles and the way in which the tension between states and centre is rising it could create a serious challenge in future. This rising tendency of centralism should be considered as big political challenge today in keeping India as integrated nation.   Recall the words in the preamble of constitution in which, “Socialist, secular, democratic republic guaranteeing all citizens social, economic, political justice, thought, expression, belief, freedom of worship and religion, and providing equal opportunity” was ensured. But in this great republic getting justice is individual responsibility of a victim. Tossing the populist slogan of ‘Social justice’ several states are capable of running uninterrupted rule, but, the assurance of the social justice for the sections of society that resulted in capturing the throne of power did not give anything beyond the political rattle of reservation. Instead, the ‘Social justice’ slogan has worked in widening the social gap. The second challenge today is to fill up the social gap among religious and caste groups for making ‘fraternity to assure unity &amp; integrity of nation’.   The above quoted words of preamble had served assurance to individual’s freedom inside the nation. This assurance helped the unity of the nation and stopped the fleeing feet. Many steps were also taken to maintain this assurance. It was necessary to secure ‘fraternity for assuring unity and integrity of the nation’, ‘freedom of belief, religion and worship’. But when citizenship is decided on basis of religion, murders on basis of consumed food, lynching on seeing dresses and religious celebration become state celebration, that is to say that in a secular nation the pro-religious programmes and discussions are taking place then the belief from the words of constitution are uprooted.   Not only the attack on secularism, but state organised movement of stitching all those lips who murmur in favour of humanity, is cause of concern. Means, the third challenge is nation building on the values of secularism, freedom and fraternity to bring back ‘thought, expression, belief, and freedom for religion and worship’ which is beauty of any democracy.   This nation took the vow of becoming ‘socialist’ nation. But with time the hope for socialism dimmed up. In the past at some moment the end of privy purse, nationalisation of banks and mines were taken as steps in the direction of socialism and now the banks and mines are again getting privatised. Consequence of such course of events is 73% of resources are in the pockets of 1 percent people. The increasing inequality day after day is violating the constitutional provisions and is danger alarm for the country. Stopping the rising inequality is the fourth big challenge.   The corruption in politics and political corruption – both are big challenges before the country. Where the politics should have the charm to serve people, there is charm for power and money. As a net result, the accepted responsibility of governing ‘for the people’ is becoming the source for the exploitation of the people. Means the Ganga is soiled in descending course. The collaboration of power and capitalist (crony capitalism) has worsened the situation. The collaboration has resulted in the diversion of the path of the stream of state’s power from irrigating the huts towards palaces. The democratic goals are killed by it. Tackling this problem is the fifth big challenge.   The pillars of ‘Democratic Republic’, on which the nation stood are weakened. The democracy is for the people therefore it is responsibility of people to give strength to these weakening pillars. We should not get engrossed in this ‘Amritotsav’ celebration to such extent that those for whom the celebration is being done, are left behind.  ","categories": ["home"],
        "tags": ["75th Independence day","india","democracy","amritotsav","independence and democracy","independence and constitutional values"],
        "url": "http://localhost:4000/home/bhaarateey-lokatantr-kee-vartamaan-chunautiyaan-en/",
        "teaser":"http://localhost:4000/images/democracy-shutterstock-652569493-1.x745b1af4.jpg"},{
        "title": "भारतीय लोकतन्त्र की वर्तमान चुनौतियाँ",
        "excerpt":"                                  एक आजाद देश के रूप में आजादी की 75वीं वर्षगाँठ के अवसर पर आज हम ‘अमृतोत्सव’ मना रहे हैं। वह पीढ़ी गुजर गई, जिसने यातनाओं को भोगकर आजादी की इस किश्ती को किनारे लगाया था और वे लोग भी अब नहीं हैं, जिन्होंने एक लोकतन्त्र के रूप में इस इमारत की ईंटें जोड़ी थीं। आज यह देश उन हाथों के हवाले है, जो न तो आजादी की उद्दाम अभिलाषाओं से रू-ब-रू हुए और न ही आजादी के संघर्षों की यातनायें झेलीं। इसलिए जरूरी है कि नयी पीढ़ी के हाथों में आजादी की आकांक्षाओं और अपेक्षाओं की वर्तमान तस्वीर कैसी है, इसका मुआयना कर लिया जाय।   आजादी के कुछ ही दिनों के बाद “हम, भारत के लोग” ने मिलकर इस ‘संपूर्ण प्रभुत्व-संपन्न’ राष्ट्र के लिए ‘लोकतंत्रात्मक गणराज्य’ का एक ढाँचा खड़ा किया था। अपेक्षा की गई थी कि सदियों तक गुलाम रहने के दौरान हमारी कुलबुलाती आकाक्षाएँ उस ढाँचे में आकार लेने लगेंगी। समय के रथ का पहिया घूमता रहा। इस बीच हमने कई उपलब्धियों के मुकाम हासिल किए, कई युद्धों में हमने दुश्मनों को शिकस्त दी, अणु का विस्फोट कर आणविक देशों की श्रेणी में हमने अपने को शुमार करवा लिया, अन्तरिक्ष की कक्षाओं में हमने अपने यान स्थापित किए, कई अंतर्राष्ट्रीय संगठनों का हमने प्रतिनिधित्व किया और इस तरह दुनिया के मानचित्र पर भारत के इकबाल का झण्डा बड़े फख्र से फहराया। उत्साह भर देने वाले गौरव के इन गीतों की फेहरिश्त लंबी है। लेकिन हमारे सामने संकट और चुनौतियाँ भी कम नहीं हैं। एक ‘लोकतंत्रात्मक गणराज्य’ के रूप में मैं चरमराती हुई अर्थव्यवस्था, नोटबंदी और जीएसटी के दुष्प्रभाव, महिलाओं की असुरक्षा और महिला कामगारों की लगातार घटती हुई संख्या, 45 वर्षों में सबसे अधिक बेरोजगारी, विश्व की 100 शैक्षिक संस्थाओं में भी हमारी किसी शैक्षिक संस्था का न होना, विद्यालयों में बच्चों का साल-दर-साल घटता हुआ नामांकन, कृषि समस्या के कारण हर साल लाखों की संख्या में आत्महत्यायें करते हुए किसान, कोरोना के कारण बेपर्द हुई स्वास्थ्य व्यवस्था और इसी तरह की अनेक बातों का, जो वर्तमान प्रसंग में दहकते हुए सवाल हैं, जिक्र नहीं करूँगा, क्योंकि इनमें से अधिकांश प्रशासनिक और राजनीतिक कुशलता से जुड़े हुए सवाल हैं। मैं केवल उन संवैधानिक स्वरूप की चर्चा करना चाहता हूँ, जिसके कारण यह विशाल राष्ट्र एक ‘लोकतंत्रात्मक गणराज्य’ के रूप में स्थापित हुआ है। हाँ, वह संविधान ही है, जो इस स्वतंत्र राष्ट्र को एक ‘लोकतंत्रात्मक गणराज्य’ का रूप प्रदान करता है।   एक गणराज्य के रूप में तो जरूरी ही है, 75वीं वर्षगाँठ के ‘अमृतोत्सव’ को मनाने के लिए भी इस भूखंड के एक मुकम्मल देश में तब्दील होने के ऐतिहासिक झरोखे में ताक लेना जरूरी है। इतिहास के उस अध्याय को याद कीजिये, जब यह देश अभी-अभी आजाद ही हुआ था, तभी इसके एक राष्ट्र के रूप में बने रहने के प्रति गहरी आशंका जताते हुए 1948 में ही ब्रिटिश भारतीय सेना के कमांडर इन चीफ क्लाउड औचिलेक ने कहा था - “पंजाबी ठीक उसी तरह से मद्रासी से भिन्न है, जैसा कि स्कॉटिश किसी इतालवी से। ……… अनेक राष्ट्रों के किसी महाद्वीप से किसी एक राष्ट्र का निर्माण नहीं किया जा सकता।“ इसी तरह की अनेक भविष्यवाणियों के बावजूद अनेक राष्ट्रों के समूह से एक राष्ट्र का निर्माण हुआ और तमाम भविष्यवाणियों को धत्ता बताते हुए यह हिमालय की तरह सिर उठाकर आज ‘अमृतोत्सव’ माना रहा है। सारी शंकाओं के बावजूद उस तथाकथित ‘महाद्वीप’ की अखंडता अक्षुण्ण रहने का कारण एक नयी इमारत की बुनियाद में वह पहली ईंट थी कि “भारत, अर्थात इंडिया, राज्यों का संघ होगा।“ (भारत का संविधान, भाग 1, अनुच्छेद 1.1)। यही भारत के संविधान का पहला वाक्य बना।   अनेक राष्ट्रों से भिन्न एक राष्ट्र के रूप में भारत को संघीय स्वरूप देने का कारण था कि यह ‘अनेक राष्ट्रों के किसी महाद्वीप’ से बना एक राष्ट्र था। सबकी अलग-अलग भौगोलिक विशेषताएँ थीं, अलग-अलग सांस्कृतिक पहचान थी और अपनी भू-सांस्कृतिक विशेषताओं के अलग-अलग गौरव-बोध के साथ उनमें अपनी-अपनी अस्मिता के संरक्षण की छटपटाहट थी। इसलिए सबकी अलग-अलग आवश्यकताएँ भी थीं। यही कारण था कि राष्ट्रीय एकरूपता के अनेक बंधनों के साथ भूमि, करारोपण, शिक्षा, स्वास्थ्य, प्रशासन और भाषा-संस्कृति के संवर्धन आदि अनेक क्षेत्रों में राज्यों को स्वतन्त्रता दी गयी। इसके पीछे भावना थी कि जिस प्रकार किसी बड़े परिवार में प्रत्येक व्यक्ति की रुचि, प्रवृत्ति और वैयक्तिकता का सम्मान करके ही पारिवारिक एकजुटता कायम रखी जा सकती है, उसी प्रकार वैविध्य से भरे इस विशाल राष्ट्र की एकजुटता भी विविधता का सम्मान करके ही बनाए रखी जा सकती है।                             Source: Economist        लेकिन स्वतन्त्रता के 80वें दशक में प्रवेश करते-करते संघात्मकता की दीवार पर केन्द्रीयता का प्लास्टर चढ़ाया जाने लगा। कृषि और भूमि के मामलों में, शिक्षा नीति और स्वास्थ्य के प्रावधानों में, परिवहन के नियमों में, प्रशासनिक दखलंदाजी में, कर-संग्रहण के नए तरीकों में और अनेक तरह की अन्य अनौपचारिक योजनाओं में केन्द्रीयता हावी होने लगी है। प्रांतीय सरकारों के बनाने और गिराने की प्रवृत्ति में केंद्रीय निर्णय पहले से ही चला आ रहा था। एक देश एक कर, एक देश एक भाषा, एक देश एक कानून, एक देश एक शिक्षा आदि जुमले सुनने में मनभावन प्रतीत हो सकते हैं। परंतु केन्द्रीयता की बढ़ती हुई प्रवृत्ति न केवल संवैधानिक स्वरूप की अवहेलना है, बल्कि इस प्लास्टर के नीचे दब जाने से क्षेत्रीय स्वाभिमान की छटपटाहट के लिए भी सिर उठाकर बोलने की संभावना बढ़ जाती है। हालाँकि यह सवाल पूरी गंभीरता के साथ अभी नहीं उभरा है, परंतु कर-संग्रहण की नयी प्रणाली के द्वारा राज्यों को परेशानी हो रही है और जिस तरह अनेक राज्यों के साथ केंद्र का तनाव बढ़ता जा रहा है, यह भविष्य में एक गंभीर चुनौती उत्पन्न कर सकता है। भारत के एक मुकम्मल राष्ट्र बने रहने के लिए केन्द्रीयता की इस बढ़ती हुई प्रवृत्ति को एक बड़ी राजनीतिक चुनौती के रूप में आज ही लिया जाना चाहिए।   संविधान की प्रस्तावना के उन शब्दों को याद कीजिये, जिसमें “समाजवादी, पंथ-निरपेक्ष, लोकतंत्रात्मक गणराज्य बनाने के लिए समस्त नागरिकों को सामाजिक, आर्थिक और राजनीतिक न्याय, विचार, अभिव्यक्ति, विश्वास, धर्म और उपासना की स्वतन्त्रता, प्रतिष्ठा और अवसर की समानता प्राप्त कराने” का विश्वास दिलाया गया था। लेकिन इस महान गणतन्त्र में न्याय पाना आज भी पीड़ित का व्यक्तिगत दायित्व है। ‘सामाजिक न्याय’ का लुभावना नारा देकर देश के अनेक प्रान्तों में दशकों से निर्बाध शासन चल रहा है,  परंतु जिन समूहों को सामाजिक न्याय का दिलासा देकर सत्ता के सिंहासन को हथियाया गया, उन समूहों को आरक्षण के राजनीतिक झुनझुना के सिवा और कुछ नहीं मिला। बल्कि ‘सामाजिक न्याय’ के इस नारे ने सामाजिक दरारों को और भी चौड़ा करने का काम किया है। विभिन्न जातीय और धार्मिक समूहों के बीच लगातार चौड़ी होती जा रही इस खाई को पाटकर ‘राष्ट्र की एकता और अखंडता बढ़ाने वाली बंधुता’ बढ़ाने की जरूरत आज की दूसरी बड़ी चुनौती है।   प्रस्तावना के उपर्युक्त शब्दों ने देश के भीतर व्यक्तिगत स्वतन्त्रता का भरोसा परोसा था। इस भरोसे ने इस देश को एकजुट होने में मदद की थी और भागते हुए पैरों को रोक लिया था। उनके इस भरोसे को बरकरार रखने के लिए कई सारे कदम भी उठाए गए। ‘देश की अखंडता सुनिश्चित करने वाली बंधुता बढ़ाने के लिए’ ‘विश्वास’ धर्म और उपासना’ की स्वतन्त्रता की रक्षा की जानी जरूरी थी। लेकिन जब धर्म के नाम पर नागरिकता निर्धारित होने लगे, खाने के नाम पर हत्याएं होने लगे, पोशाक देखकर लिंचिंग होने लगे और धार्मिक आयोजन राजकीय आयोजनों का रूप लेने लगे अर्थात एक ‘पंथ-निरपेक्ष’ राष्ट्र के पंथ-सापेक्ष होने के पक्ष में कार्यक्रम और संवाद गढ़े जाने लगें तो संविधान के शब्दों से विश्वास की जड़ें उखड़ने लगती हैं।   पंथ-निरपेक्षता पर होने वाले आघात ही नहीं, वरन मानवता के पक्ष में बुदबुदाने वाले सारे ओठों को सिल देने का राज्य समर्थित अभियान चिंताजंक है। अर्थात ‘विचार, अभिव्यक्ति, विश्वास, धर्म और उपासना की स्वतन्त्रता’, जो किसी भी लोकतन्त्र की खूबसूरती है, को वापस लाकर एक ‘पंथ-निरपेक्ष’, स्वतन्त्रता और बंधुत्व के मूल्यों की बुनियाद पर राष्ट्र का निर्माण आज की एक तीसरी बड़ी चुनौती है।   इस देश ने एक ‘समाजवादी’ देश होने का संकल्प लिया था। लेकिन जैसे-जैसे समय गुजरता गया, समाजवाद की उम्मीद के दीये का तेल खत्म होता गया। किसी समय प्रिवी पर्स की समाप्ति, बैंकों, खदानों के राष्ट्रीयकरण आदि के द्वारा समाजवाद की दिशा में कदम उठाए गए थे, लेकिन आज वही खदान और बैंक फिर से निजी हाथों में सौंपे जा रहे हैं। अब तो होते-होते यह हो गया कि एक प्रतिशत लोगों की जेब में देश की 73% संपदा संकेंद्रित हो गई है। रोज-ब-रोज यह बेतरतीब बढ़ती हुई असमानता न केवल संवैधानिक संकल्पों का उल्लंघन है, बल्कि इस देश की शांति के लिए भी खतरे की घंटी है। इस बढ़ती हुई असमानता को रोकना आज देश की चौथी बड़ी चुनौती है।   राजनीति में व्याप्त भ्रष्टाचार और राजनीतिक भ्रष्टाचार - देश के सम्मुख दोनों ही आज बड़ी चुनौती हैं। जिस राजनीति में सेवा के लिए आकर्षण होना चाहिए था, वहाँ पावर और पैसे के लिए आकर्षण बहाल हो गया है। इसका परिणाम यह हुआ है कि जहाँ से ‘जनता के लिए‘ शासन का दायित्व स्वीकार किया जाता है, वहीं से जनता के शोषण का कार्य शुरू होता है। अर्थात गंगा मैली होकर ही उतरती है। सत्ता और पूँजीपतियों के गठजोड़ (क्रोनी कैपिटलिज़्म) ने इसे और गहरा दिया है। इस गठजोड़ का परिणाम है कि राज्य के सामर्थ्य की जिस सरिता को झोपड़ियों को सींचना था, वह सरिता महलों की ओर मुड़ गई है। इससे लोकतन्त्र के उद्देश्य की ही हत्या हो जाती है। इस पाँचवीं बड़ी चुनौती से निबटना एक बड़ा कार्यभार है।   कहने का मतलब यह कि एक ‘लोकतान्त्रिक गणराज्य’ के रूप में जिन पायों पर इस देश को खड़ा किया गया था, वे पाये कमजोर हो गए हैं। चूँकि यह लोकतन्त्र ‘लोक’ के लिए है, इसलिए यह ‘लोक’ (जनता) का दायित्व है कि इन कमजोर हो रहे पायों को मजबूत करे। हम ‘अमृतोत्सव’ के जश्न में ही इतने मग्न न हो जाएँ कि जिसके लिए जश्न मना रहे हैं, कहीं वही न छूट जाए।  ","categories": ["home"],
        "tags": ["75th Independence day","india","democracy","amritotsav","independence and democracy","independence and constitutional values"],
        "url": "http://localhost:4000/home/bhaarateey-lokatantr-kee-vartamaan-chunautiyaan/",
        "teaser":"http://localhost:4000/images/democracy-shutterstock-652569493-1.x745b1af4.jpg"},{
        "title": "शिक्षा नीति में शिक्षक के हितों की पड़ताल",
        "excerpt":"                                  पारंपरिक शिक्षा-पद्धति में छात्र, पाठ्यचर्या और शिक्षक - शिक्षा के ये तीन स्तंभ होते हैं। वह शिक्षक ही होता है, जो पाठ्यचर्या को आधार बनाकर छात्र को सिखाने का काम करता है। अपनी कक्षा में उसकी भूमिका जहाज के उस कप्तान की तरह होती है, जो पाठ्यचर्या रूपी कम्पास के सहारे दिशाओं को ढूँढता हुआ बच्चों को उसके ज्ञान के लक्ष्य तक पहुँचाता है। इसलिए शिक्षा की पूरी प्रक्रिया में एक महत्वपूर्ण पक्ष के रूप में उसकी भूमिका होती है। शिक्षा पर मुकम्मल विचार करते वक्त इस पक्ष, अर्थात शिक्षक को छोड़कर आगे नहीं बढ़ा जा सकता है। इसीलिए राष्ट्रीय शिक्षा नीति 2020 में अनुच्छेद 5 के 29 उप-अनुच्छेदों में केवल ‘शिक्षक’ पर बात की गई है।   शिक्षक पर बात करते हुए हमें दो बातों पर समान रूप से ध्यान रखना चाहिए। एक है शिक्षा के हित की कसौटी, जिसकी पूर्ति के लिए नियोक्ता उन्हें नियुक्त करता है। दूसरी है शिक्षक के अपने हित की कसौटी, जिसके लिए वह नियुक्त होता है। दोनों ही पक्ष महत्वपूर्ण हैं और, एक तरह से, एक दूसरे के पूरक भी हैं। इस विवेचना में हम इस शिक्षा नीति में इन दोनों पक्षों की कसौटियों पर शिक्षक को देखने की कोशिश करेंगे।   शिक्षक पर बात करते हुए सबसे पहले जो बात कही गई है, वह है ‘आदर और सम्मान’ की। हाल के दिनों में नियुक्ति-प्रक्रिया की खोट, सरकार की नीतियाँ और समाचार माध्यमों की दोष-खोजी खबरनबीसी के कारण शिक्षक जिस तरह समाज का एक उपेक्षित और दोषी वर्ग बनकर रह गया है, उसमें यह आश्वासन कि “शिक्षकों के लिए उच्चतर दर्जा और उनके प्रति आदर और सम्मान के भाव को पुनर्जीवित करना होगा।“ (5.1), सुकून देनेवाला प्रतीत होता है। स्वयं गरिमापूर्ण जीवन के अभाव में बच्चों को गरिमापूर्ण जीवन की न तो शिक्षा दी जा सकती है और न ही गरिमापूर्ण जीवन की कला सिखाई जा सकती है, यह एक शैक्षिक सच्चाई है। इस नीति में वाचिक आश्वासनों के परे उस सम्मानपूर्ण स्थिति की व्यावहारिक प्राप्ति के लिए कैसी व्यवस्था की गई है, इसकी पड़ताल करना महत्वपूर्ण है।   नियुक्ति के लिए 4 वर्षीय एकीकृत बी. एड. होगा, जो स्नातकों के लिए दो वर्ष और परास्नातकों के लिए एक वर्ष का होगा और वह अब दूरस्थ तरीके से भी किया जा सकेगा (5.23)। प्रशिक्षण की इस रूप-रचना में एक और नई बात है कि शिक्षण पेशे के प्रति आकर्षण उत्पन्न करने के लिए प्रशिक्षण-अवधि में छात्रवृत्ति और प्रशिक्षणोपरांत ‘स्थानीय इलाकों में निश्चित रोजगार’ की अनुशंसा की गई है। अंग्रेजों के द्वारा ही शुरू किए गए छात्रवृत्ति और निश्चित रोजगार की पुरानी प्रथा को हाल के दिनों में ही समाप्त कर दिया गया था। इस नीति में उसी पुरानी प्रथा की पुनर्बहाली की अनुशंसा है। लेकिन शिक्षा नीति के अन्य भागों से यह ध्वनित होता है कि उच्च शिक्षा नि:शुल्क नहीं होगी। ऐसी स्थिति में शिक्षक प्रशिक्षण के लिए शिक्षण-शुल्क और छात्रवृत्ति के बीच संतुलन कैसे स्थापित किया जाएगा या दोनों में से किस नीति का अनुपालन होगा, यह समय सापेक्ष है।   ऊपर के अनुच्छेद में प्रशिक्षणोपरांत ‘निश्चित’ नियुक्ति का आश्वासन तो दिया गया है, लेकिन बाद में नियुक्ति के लिए दक्षता परीक्षा में उत्तीर्ण होना और साक्षात्कार/कक्षा-प्रदर्शन में सफल होने की भी शर्त रखी गई है (5.4)। अर्थात योग्यताओं और दक्षताओं की तीन सीमाओं को पार करने के उपरांत ही नियुक्ति होगी। ऐसे में ‘निश्चित’ और सशर्त - दोनों विरोधाभासी अनुशंसायेँ एक साथ कैसे लागू होंगी, इसके बारे में अभी कुछ नहीं कहा जा सकता है।  अब तक की व्यवस्था यह है कि जो शिक्षक जिस स्तर के लिए एक बार नियुक्त हो गया, उच्चतम योग्यता प्राप्त कर लेने के बाद भी, अन्य स्तर के छात्रों को पढ़ाने के लिए उसकी पदांतरण नहीं होता था। अब ‘अल्प अवधि के सर्टिफिकेट कोर्स’ करने के उपरांत वह दूसरे स्तर के छात्रों को पढ़ाने का भी अवसर प्राप्त कर सकेगा (5.26)।   कारण-अकारण स्थानांतरण (5.3) और गैर शैक्षिक कार्यों में उनके नियोजन पर रोक लगेगी (5.12), ऐसी अनुशंसा की गई है। शिक्षक संघों और शिक्षा प्रेमियों की यह लंबे समय से चली आ रही माँग है, जो नैतिक रूप से तो स्वीकृत है, परंतु व्यवहार में कभी नहीं रहा है। शिक्षकों को ऐसे फिजूल कर्मियों की तरह इस्तेमाल किया जाता है, जैसे उन्हें बेमतलब का बहाल कर लिया गया है। उन्हें शिक्षण-कार्य से हटाकर कभी वोटर लिस्ट बनाने, कभी बाढ़ राहत, कभी राशन बाँटने और कभी तो सड़क के किनारे शौच न करने देने की निगरानी करने तक पर लगा दिया जाता है। पूर्व के निर्णयों के हश्र को देखते हुए उम्मीद नहीं है कि नीतिगत स्तर पर पुन: स्वीकृत होने के बावजूद व्यावहारिक धरातल पर इसे अमल में लाया जाएगा।   शिक्षकों के लिए एक कठिन कार्यकाल की अनुशंसा का संकेत है इस शिक्षा नीति में। अनेक महत्तर आकांक्षाओं को शिक्षण पेशे पर थोपते हुए भी उनकी सेवा के स्थायीकरण की राह आसान नहीं होगी। नौकरी के स्थायीकरण के पूर्व ‘परिवीक्षा अवधि’ (5.17) के कठिन दौर से गुजरना होगा, जिसमें अनेक आधारों पर उनका आकलन किया जाएगा और सारी अग्नि परीक्षाओं में सफलतापूर्वक निकलने पर उनकी सेवा-अवधि के विस्तार या स्थायीकरण पर विचार किया जाएगा। यदि ‘परिवीक्षा अवधि’ की यह अवधारणा शुरुआती ‘नई शिक्षा नीति का विमर्श पत्र’ से आयातित है तो अस्थायित्व की लक्षमण रेखा लांघने में कुछ भाग्यशाली ही सफल होंगे।  इसी तरह एक बार बहाल हो जाने पर समयांतराल से वेतन-वृद्धि और पदोन्नति नहीं होगी, जैसा कि अब तक होता आया है, बल्कि ‘उत्कृष्ट प्रदर्शन’ (5.17) के आधार पर होगी। इस ‘उत्कृष्ट प्रदर्शन’ का आधार होगा सहकर्मियों की समीक्षा, उपस्थिति, समर्पण, सीपीडी के घंटे, स्कूल और समुदाय में की गई अन्य सेवा आदि (5.20)। इस तरह प्रशिक्षण में छात्रवृत्ति और प्रशिक्षणोपरांत अनिवार्य नियुक्ति के आश्वासन का आकर्षण धूमिल हो जाता है, जब सेवा शर्तों की असलियत निकलकर सामने आती है।   हाल के दिनों में शिक्षकों की अनेक कोटियाँ बनाकर अनेक प्रकार के वेतनों में जिस तरह विभक्त किया गया है, उसके प्रति शिक्षक संगठन लगातार आवाज उठाते हुए ‘समान काम, समान वेतन, की माँग करते रहे हैं। लेकिन शिक्षकों की सेवा शर्त की इस गैर बराबरी को यह शिक्षा नीति न तो संबोधित करती है और न ही समानता का आश्वासन देती है। बल्कि यों कहें कि ‘परिवीक्षा अवधि’ की अनुशंसा के द्वारा समान संकायों के बीच गैर बराबरी को संपोषित ही करती है।  पूरी शिक्षा नीति में बार-बार, और शिक्षक के लिए समर्पित 5वें अनुच्छेद में ही तीन बार (5.6, 5.10 और 5.25), जिस तरह ‘विशेष प्रशिक्षक’, ‘परामर्शदाताओं’, ‘सामाजिक कार्यकर्ताओं’, ‘प्रख्यात स्थानीय व्यक्तियों’ को शिक्षण की मुख्यधारा में शामिल करके बच्चों के साथ शिक्षकों को भी सिखाने की अनुशंसा की गई है, उससे शिक्षकों के अध्यापन की तथाकथित स्वायत्तता (5.14) कितनी बच पाएगी और विद्यालय स्थानीय प्रभावशाली लोगों के चंगुल से कितना महफूज रह पाएगा, यह बार-बार सोचने की बात है।   इस प्रकार शिक्षा नीति में शिक्षक के हितों की पड़ताल करने पर यह पाया जाता है कि जिन शिक्षकों के कंधों पर भारत को बदल देने की अपेक्षा का भारी-भरकम बोझ डाल दिया गया है, सेवा शर्तों के पैमाने पर उन्हें निरीह बना दिया गया है। यह शिक्षा नीति शिक्षकों के ‘प्राचीन सम्मान’ को लौटाने का वाचिक आश्वासन भले ही देती हो, शिक्षकों से एक स्पंदनशील शैक्षिक वातावरण के निर्माण की अपेक्षा भले ही करती हो, परंतु उनके वेतनमान पर चुप्पी साध लेती है, सेवाशर्तों को कमजोर बनाने की अनुशंसा करती है, उनके व्यक्तित्व के दब्बू होने का इंतजाम करती है और विद्यालीय परिवेश में उनके महत्व का अवमूल्यन करती है।  ","categories": ["home"],
        "tags": ["New Education Policy and Teacher","New Education Policy"],
        "url": "http://localhost:4000/home/shiksha-neeti-mein-shikshak-ke-hiton-kee-padataal/",
        "teaser":"http://localhost:4000/images/apj_teacher.jpg"},{
        "title": "तालिबानी आतंक दे रहा विश्व शांति को चुनौती",
        "excerpt":"                                  तालिबान एक सोच है, तालिबान दहशत और दहशतगर्दी का दूसरा नाम है, तालिबान नफरत का ही एक भयानक रूप है। तालिबान आन्दोलन को तालिबान या तालेबान के नाम से भी जाना जाता है। यह एक कट्टर सुन्नी इस्लामिक आन्दोलन है, नब्बे के दशक में जिसकी शुरुवात दक्षिणी अफगानिस्तान में हुई थी। तालिबान ‘पश्तो’ भाषा का शब्द है, जिसका अर्थ होता है, ज्ञान अर्जित करने वाला अर्थात छात्र। ऐसे छात्र, जो इस्लामिक कट्टरपंथी विचारधार पर यकीन करते है। दरअसल तालिबान एक इस्लामिक कट्टरपंथी राजनीतिक आन्दोलन है। 1996 से 2001 तक अफगानिस्तान में तालिबानी शासन के दौरान मुल्ला उमर वहाँ का सर्वोच्च नेता था। अफगानिस्तान को पाषाण युग में पहुँचाने के लिए तालिबान को ही जिम्मेदार माना जाता है। तालिबान ने अफगानिस्तान और पाकिस्तान के पश्तून इलाके में इस्लाम के शरिया कानून को कट्टरता के साथ लागू किया, तथा इसके उल्लंघन करने पर महिलाओं और पुरुषों को वीभत्स तरीके से सजा देने लगा, जिससे पूरे विश्व में इसकी बदनामी हुई।   आज फिर तालिबान ने अफगानिस्तान पर कब्जा कर लिया है। लेकिन पूरी दुनियाँ चुप है।ये खामोशी, ये चुप्पी दुनियाँ को शायद बहुत मंहगी पड़ेगी। धर्म के नाम पर आतंक का खुला खेल हो रहा और पूरी दुनिया तमाशा देख रही है। महाशक्तियाँ किस इंतजार में है, ये बात समझ से परे है? हर देश अपने लोगों को सुरक्षित बाहर निकालने की सोच रहा, यह अच्छी बात है, पर कोई निरीह अफगानियों के बारे में भी सोचे। अफ़गान के राष्ट्रपति अशरफ गनी देश छोड़कर भाग गए। उनकी दलील है कि, उनके वहाँ रहने से रक्तपात बहुत होता। उनका कहना है कि, ये हमारी राजनीति की असफलता है, ये अन्तराष्ट्रीय गठबंधन की असफलता है। पर क्या अभी अफगानिस्तान की सड़कों पर रक्तपात नहीं हो रहा? क्या अभी निर्दोष अफगानियों के जान माल की हानि नहीं हो रही? क्या उनकी इस कायरता पूर्ण कार्य को कोई अफगानी माफ कर पाएगा? आप के पास सुविधा थी, आप निकल लिए, चाहे एक जोड़े कपड़े में ही सही, जैसा की आप कह रहे, पर आपने अपने देश के लिए नहीं सोचा। देश को निरंकुश और निर्दयी तालिबान के हाथों सौंप दिया। काबुल हवाई अड्डे पर जो भयानक मंजर दिख रहा, उसके बारे में आपने नहीं सोचा। कई लोग जो जहाज के पंख पर चढ़ देश छोड़ने का प्रयास कर रहे थे, उनकी दर्दनाक मौत का जिम्मेवार कौन है? एक ओर तालिबान दुनियाँ को यह भरोसा दिलाने का प्रयास कर रहा है कि, वे बदल गए हैं, लेकिन दूसरी ओर उनके आतंक, लूटपाट और कत्ल का कहर जारी है। महिलाओं पर अत्याचार, उनके यौन शोषण और  दहशत के कई वीडियो सामने आ रहे हैं। महिलाओं पर सारी पाबंदियाँ लग चुकी है, बच्चों को बतौर सैनिक भर्ती किया जा रहा है। अफ़गानिस्तान के अनेकों सामाजिक एवं सांस्कृतिक संगठन विश्व के महाशक्तियों से गुहार लगा रहे कि, कोई उनकी खबर ले, उन्हें सुरक्षा दे। अफगानी फिल्म संस्थान की निदेशक ने लिखा है, सैकड़ों फिल्म कर्मी को मार डाला गया, हमें बचा लीजिए। काबुल की सड़कों पर तालिबानी नियंत्रण साफ दिख रहा है। तालिबानी लड़ाके विरोधियों को चुन चुन कर मार रहे।   अफगानिस्तान में अमेरिकी नेतृत्व वाली सेना ने साल 2001 में तालिबान को सत्ता से बाहर का रास्ता दिखाया था। लेकिन समयांतराल में इसने अपने आप को मजबूत और संगठित किया। लेकिन अमेरिकी सेना की इस घोषणा के बाद कि, सितम्बर 2021 अमेरिकी सेना अफगानिस्तान से चली जाएगी, तालिबान ने अपने नेता मुल्ला बरादर के नेतृत्व में पंख फैलाते हुए अफगानिस्तान के कई शहरों पर अपना अधिकार कायम कर लिया तथा 15 अगस्त को काबुल शहर पर भी कब्जा कर लिया।   तालिबान के अफगानिस्तान पर कब्ज़ा का सबसे आश्चर्यजनक एवं दुःखद पक्ष यह है कि, लगभग 3,50,000 अफगानी फ़ौजियों ने बिना लड़े केवल 70,000 तालिबानियों के सामने आत्मसमर्पण क्यों कर दिया? अफगानी फ़ौजियों के पास दुनियाँ भर के आधुनिक हथियार थे, जिसे अमेरिका एवं अन्य देशों से मिला था, अब यह सब तालिबान का है। क्या यह भी “दोहा समझौते” का हिस्सा था ? पूरे अफगानिस्तान मे तालिबान को मात्र पंजशीर घाटी से चुनौती मिल रही है। शेरे-ए-पंजशीर, अहमद शाह मसूद के बेटे अहमद मसूद की अगुआई में नॉरदेन एलायंस तालिबान को अपने इलाके में घुसने नहीं दे रही है।   दूसरी ओर अफगानिस्तान की माली स्थिति खस्ता है, नगद पैसे का घोर अभाव है। आई.एम.एफ़ ने तालिबान को किसी भी तरह की सहायता से साफ इनकार कर दिया है। अमेरिका ने अफगानिस्तान के 706 अरब रुपये जो उसके सेंट्रल बैंक में जमा है, को फ्रीज़ कर दिया है। शासन और देश चलाने के लिए पैसों की आवश्यकता होती है। अफगानिस्तान के आमदनी के मुख्य श्रोत अफीम की खेती एवं उसकी तस्करी से है। चीन, पाक एवं रूस कहाँ तक और कब तक तालिबान की नगद सहायता कर पाएंगे यह देखना होगा। पाकिस्तान तो स्वयं भिखारी है। पाकिस्तान के पास अपना देश चलाने के लिए तो पैसे है नहीं, वह किसी को कुछ दे, ये संभव नहीं दिखता। तालिबान के पास तीन रास्ते हैं, चीन, रूस एवं लूटपाट। लूटपाट तालिबान की फ़ितरत में शामिल है। काबुल की सड़कों पर ही नहीं वरण जनता के पैसे, व्यवसाय, गाड़ी, सब पर तालीबानियों का कब्ज़ा साफ दिख रहा है। चीन एवं रूस शायद सरकार बनने की प्रतीक्षा कर रहा है।   चीन, पाकिस्तान, रूस और ईरान तालिबानी शासन को मान्यता देने की सोच रहे है, कुछ हद तक ये उनकी मज़बूरी भी है। यह बात साबित और स्थापित हो गया है कि, पाकिस्तान आतंक और आतंकवादियों का पनाह स्थल है। इस्लाम के नाम पर दुनियाँ के आँखों में धूल झोंकने का काम अपने जन्म से ही करते आया है। तालिबान को समर्थन देने का एक और कारण पाकिस्तान का ‘तहरीक-आई-तालिबान’ आतंकी छात्र संगठन का डर है, जिसे पाकिस्तानी तालिबान के नाम से भी जाना जाता है। चीन उड़गर मुस्लिम आतंकी ग्रुप पर नियंत्रण चाहता है। साथ ही अफगानिस्तान में चीन के अरबों डॉलर के तेल और तांबे के खनन के ठेके है। रूस की चिंता मध्य एशिया के आतंकी संगठनों की है। इसके अतिरिक्त अफगानिस्तान का भौगोलिक नक्शा भी इनकी चिंता का, इनके लोभ का कारण है। ईरान, पाकिस्तान, ताजिकिस्तान, तुर्कमेनिस्तान, उज्बेकिस्तान और चीन सहित 6 राज्यों के साथ अफगानिस्तान की सीमाएं सटी है। 1750 के आस-पास अफगानिस्तान को भारत का ही एक हिस्सा माना जाता था। आज भी भारत अफगानिस्तान से बहुत दूर नहीं है। भारत में काबुलीवालों के कई किस्से प्रचलित हैँ। कवीन्द्र रवींद्र द्वारा लिखा गया काबुलीवाला की प्रसिद्धी से कौन इनकार कर सकता है। दरअसल मध्य एशिया में चौधराहट के लिए अफगानिस्तान का सामरिक महत्व है। यही कारण है कि हर कोई अफगानिस्तान पर अपने समर्थन और नियंत्रण की सरकार चाहता है।   भारत और अफगानिस्तान: पिछले 20 वर्षों में भारत ने अफगानिस्तान में कई छोटी बड़ी योजनाओं की शुरुवात की, स्कूल बनवाया, संसद भवन का निर्माण किया, सड़कें बनवाई, लेकिन अब वो सारी योजनाएं अधर में है और देश की जनता की गाढ़ी कमाई का पैसा भी पानी में बह गया। तालिबान से भारत को नुकसान ही नुकसान है, यह सर्वविदित है कि भारत में आतंकियों को पनाह और प्रशिक्षण अफगानिस्तान या पाकिस्तान में ही मिलता है। अलकायदा, लश्करे-ए-तैयबा और जैश-ए-मोहम्मद जैसे आतंकवादी संगठन का भय और बढ़ जाएगा क्योंकि इनका गढ़ अफगानिस्तान ही है। इस्लामिक स्टेट (आई.एस.आई.एस) भी अपना पाँव पसारेगा। सच तो ये है कि अफगानिस्तान पर तालिबान का कब्ज़ा ने फिर से साबित कर दिया है की, आतंक के मार्ग से भी सत्ता हासिल की जा सकती है। भारत को सचेत रहने की जरूरत है, क्योंकि कश्मीर का मामला हो या उत्तरपूर्व राज्यों का, आतंकियों का, घुसपैठियों का मनोबल तो बढ़ ही गया है। 1996-2001 के बीच तालिबान का जब अफ़गान पर शासन था तब भारत ने उसको मान्यता नहीं दी थी, सो तालिबान भारत से खार खाए बैठा है। भारत को अफ़गान शरणार्थियों की समस्या का सामना करना पड़ सकता है।  अमेरिका और इंग्लैंड को तालिबान ने 31 अगस्त तक अपने लोगों और सेना को हटाने का अल्टिमेटम दिया है। अभी काबुल हवाई अड्डे पर अमेरिकी सैनिक काबिज़ है और बाहर तालिबान। देश छोड़ने वालों पर तरह-तरह के जुल्म हो रहे, लाठी, गोली चल रही है। सरकारी सूत्र के अनुसार अब तक हवाई अड्डे के बाहर अबतक लगभग 20 से भी अधिक लोगों की मौत हो चुकी है। खबर है कि तालिबानी लड़ाके घर में घुस कर बेटियों और महिलाओं को जबरदस्ती उठा ले जा रहे है। अफगानिस्तान छटपटाहट में है, लेकिन दुनियाँ तमाशा देख रही है। अमेरिका ने अपने हाथ समेट लिए, रूस और चीन जैसा शक्तिशाली देश तालिबान के साथ खड़ा दिख रहा। अफ़गान एवं अन्य देश के कुछ कट्टरपंथी तालिबान का समर्थन करते नज़र आ रहे। ऐसे में यह कहना कठिन है कि, कल दक्षिण एशिया का क्या भविष्य होगा और इसका विश्व राजनीति एवं शांति पर क्या असर पड़ेगा? आतंकवाद के खिलाफ़ विश्व के देशों की चल रही लड़ाई का क्या हश्र होगा। सबों को ज्ञात है कि ये लड़ाई अमेरिका एवं यूरोपियन देशों साथ भारत के नेतृत्व में लड़ा जा रहा है। ‘वेट एण्ड वाच’ की नीति पर भारत सहित अधिकांश देश अमल कर रहा। अफगानियों का भविष्य भगवान भरोसे है।  ","categories": ["home"],
        "tags": [],
        "url": "http://localhost:4000/home/taalibaanee-aatank-de-raha-vishv-shaanti-ko-chunautee/",
        "teaser":"http://localhost:4000/images/taliban.jpg"},{
        "title": "शिक्षा की भाषा: विश्व बैंक नीति सोच पत्र",
        "excerpt":"                                  शिक्षा के माध्यम के रूप में भाषा के मुद्दे पर दुनिया भर में काफी शोध हुआ है। यह शोध प्राप्त करना बहुत आसान है (जैसे मक्कड़-जाल के माध्यम से)। इन सभी शोधों और सफल देशों के व्यवहार ने साबित कर दिया है कि शिक्षा के माध्यम के रूप में मातृभाषा का कोई सफल विकल्प नहीं है। मातृभाषा को शिक्षा का माध्यम बनाने पर यूनेस्को लगातार ज़ोर देता रहा है। अब विश्व बैंक ने भी इस संबंध में अपना पहला ‘नीति सोच पत्र’ जारी किया है। इस पत्र का शीर्षक है ‘दिन की तरह सफेद: सीखने की भाषा की प्रभावी नीतियां‘। यह 100 पेज का पत्र worldbank पर उपलब्ध है।   पत्र की शुरुआत में पाँच पन्नों का कार्यकारी सारांश दिया गया है। विश्व बैंक ने 14 जुलाई, 2021 को एक प्रेस विज्ञप्ति जारी की। निम्नलिखित पाठ इस प्रेस वक्तव्य का हिंदी अनुवाद है - “बच्चों की सीखने की अक्षमता को समाप्त करने के लिए घर पर बोली जाने वाली भाषा में पढ़ाना महत्वपूर्ण है।“   वाशिंगटन, जुलाई 14, 2021 - यदि बच्चों को उस भाषा में पढ़ाया जाता है, जो वे बोलते और समझते हैं, तो वे अधिक सीखेंगे और उनके स्कूल में रहने की अधिक संभावना होगी। फिर भी, निम्न और मध्यम आय वाले देशों में 37% बच्चों को दूसरी भाषा में पढ़ाया जाता है, जिससे उन्हें स्कूल-काल के दौरान हर समय नुकसान होता है और उनकी सीखने की क्षमता सीमित हो जाती है। विश्व बैंक की एक नई रिपोर्ट ‘ऊंची और दिन की तरह सफेद: सीखने की भाषा की प्रभावी नीतियां’ के अनुसार, सीखने की असमर्थता को कम करने और दूसरे शिक्षण परिणामों, एकसमानता, और सर्व-साझेदारी में सुधार के लिए, शिक्षा के माध्यम का स्थान केन्द्रीय है।   शिक्षण प्रक्रिया भाषा के माध्यम से पूरी की जाती है - बोली जाने वाली और लिखित - और बच्चों को पढ़ना और लिखना आना दूसरे अकादमिक विषय सीखने के लिए नींव का काम करता है। ‘ऊंची और दिन की तरह सफेद’ रिपोर्ट इसे सरलता से कहती है : अधिकांश बच्चों को एक विदेशी भाषा में पढ़ाया जाता है, जो कि इस बात के लिए सब से अधिक महत्वपूर्ण कारणों में से एक है कि बहुत देशों में सीखने का स्तर इतना ख़राब क्यों है।   जिन बच्चों पर इन नीतियों और बदलावों का सब से अधिक असर होता है वे अन्य पक्षों से भी वंचित होते हैं - वे सामाजिक-आर्थिक पैमाने के निचले 40 प्रतिशत से होते हैं और दूर-दराज क्षेत्रों से होते हैं। परिणामविहीन भाषा नीतियों के होने वाले प्रभाव से बचने के लिए उनके पास पारिवारिक स्रोत भी नहीं होते। इसका नतीजा स्कूल छोड़ने की ऊँची दर, एक कक्षा में कई साल, सीखने की ऊँची बुरी दर, और समग्र रूप से कम सीखना होता है।   विश्व बैंक फॉर ह्यूमन डेवलपमेंट की अध्यक्ष ममता मूर्ति के अनुसार, “सीखने पर कोविड-19 के विनाशकारी प्रभावों ने एक पूरी पीढ़ी को जोखिम में डाला हुआ है। महांमारी से पहले भी, बहुत शिक्षा प्रणालियाँ बच्चों को ऐसी भाषा में पढ़ने में धकेलकर, जो वे अच्छी तरह नहीं जानते, उन्हें हानि में रखती है। सीखना ग्रहण करने और इसकी गति बढ़ाने के लिए, मानवीय पूँजी के नतीजों में सुधार के लिए, और अधिक प्रभावी और एक-समान शिक्षा प्रणाली के सृजन के लिए ज़रूरी है कि बच्चों को उस भाषा में पढ़ाया जाए जो वे जानते हैं।”   शिक्षा के माध्यम की भाषा पर नए अध्ययन बताते हैं कि जब बच्चों को शुरू में उस भाषा में पढ़ाया जाता है जो वे बोलते और समझते हैं, तो वे अधिक सीखते हैं, अन्य भाषाओं को सीखने के लिए बेहतर तैयार होते हैं, गणित और विज्ञान जैसे अन्य विषय भी सीख सकते हैं, स्कूल में अधिक टिके रहते हैं, और अपनी संस्कृति और स्थानीय वातावरण के अनुकूल स्कूल में अपनापन महसूस करते हैं। इस से भी बढ़ कर, इससे स्कूल में बाद में दूसरी भाषा सीखने के लिए सब से मजबूत नींव पड़ती है। क्योंकि शिक्षा के माध्यम की भाषा की प्रभावी नीतियों से सीखने में और स्कूल में आगे बढ़ने में सुधार होता है, इस लिए इनसे देश का प्रति-विद्यार्थी खर्च कम और, इस तरह, सभी बच्चों के लिए शिक्षा की अधिक पहुँच और गुणवत्ता में बढ़ोत्तरी के लिए राशियों का बेहतर प्रयोग होता है।   पश्चिम और मध्य अफ्रीका के लिए विश्व बैंक के उपाध्यक्ष उस्माने डायगाना ने कहा: “उप-सहारा अफ्रीका में भाषाई विविधता इसकी पहली विशेषताओं में से एक है - जहाँ इस क्षेत्र में 5 राज भाषाएँ हैं, वहीं पश्चिमी और केंद्रीय अफ्रीका में 940 और सब-सहारा अफ्रीका में 1,500 अल्प-संख्यक भाषाएँ हैं, जो शिक्षा की चुनौतियों को बढ़ाती हैं। शिक्षा के माध्यम में बेहतर भाषा नीतियों को अपनाने से देश बच्चों को स्कूल में बेहतर शुरुआत करने में सक्षम बनाएगा और उनकी अर्थव्यवस्थाओं के दीर्घकालिक उत्पादन और स्थिरता के लिए आवश्यक मानव पूँजी के निर्माण के लिए सही रास्ता तय करेगा।”   हालाँकि दुनिया ने कोविड-19 से पहले बच्चों को स्कूल भेजने में काफी प्रगति की थी, लेकिन रिपोर्ट में कहा गया है कि प्राथमिक शिक्षा में लगभग सार्वभौमिक नामांकन के परिणामस्वरूप सार्वभौमिक शिक्षा लगभग नहीं हुई है। वास्तव में, महामारी की चपेट में आने से पहले ही, निम्न और मध्यम आय वाले देशों में 53 प्रतिशत बच्चे सीखने की अक्षमता की स्थिति में थे, जिसका अर्थ है कि 10 वर्ष की आयु तक, इस उम्र के लिए निश्चित पाठ्य पढ़ने और समझने के योग्य नहीं थे। लेकिन अब, लंबे समय तक महामारी से जुड़ी स्कूल बंदी और गहरी मंदी की दोहरी मार ने संकट को और बढ़ा दिया है। प्रारंभिक अनुमानों से पता चलता है कि सीखने की अक्षमता 63 प्रतिशत की एक नई ऊँचाई तक पहुँच सकती है। कई मामलों में, ये कम सीखने के परिणाम अपूर्ण भाषा नीतियों के कारण हैं।   विश्व बैंक के वैश्विक निदेशक जेम सवेदरा का ज़ोर देकर कहना है, “संदेश उच्च-स्वरीय और स्पष्ट है। जब बच्चों को उस भाषा में पढ़ाया जाता है जिसे वे समझते हैं, तो वे सबसे अच्छा सीखते हैं। सीखने के गहरे और अन्यायपूर्ण संकट के लिए कुछ करने की ज़रूरत है। यदि छात्र उस भाषा को नहीं समझते हैं, जिसमें उन्हें सिखाया जाता है, तो शिक्षा प्रणाली में निवेश करने से उनकी शिक्षा में कोई गणनीय सुधार नहीं होगा। बच्चों को उनके घर की भाषा में पढ़ा कर शिक्षण दरिद्रता में बड़े सुधार हो सकते हैं।”   शिक्षा की भाषा पर नई विश्व बैंक नीति का दृष्टिकोण 5 सिद्धांतों पर आधारित है:      प्रारंभिक बाल्यावस्था शिक्षा और देखभाल सेवाओं के साथ शुरू करते हुए, बच्चों को कम-से-कम छह साल की प्रारंभिक शिक्षा के लिए उनकी समझ में आने वाली भाषा में पढ़ाएँ।   साक्षरता और लेखन से परे शैक्षणिक विषयों को पढ़ाने के लिए उस भाषा का प्रयोग करें, जिसे बच्चे समझते हैं।   यदि छात्र प्राथमिक विद्यालय में दूसरी भाषा सीखना चाहते हैं, तो इसे एक विदेशी भाषा के रूप में शुरू करें और बोलने के भाषाई कौशल पर जोर दें।   विदेशी भाषा शिक्षा की मुख्य भाषा बन जाने के बाद भी, उस भाषा का प्रयोग करते रहें, जिसे बच्चे समझते है।   देश और शिक्षा लक्ष्यों के संदर्भ में शिक्षा भाषा नीतियों के कार्यान्वयन की निरंतर योजनाबंदी, विकास, अनुकूलन और सुधार करना जारी रखें।   यह सच है कि राजनैतिक प्रतिबद्धता और शिक्षा व्यवस्था के सामंजस्य के लिए, इन भाषा-भाषी नीतियों को नीतियों के बड़े निकाय में अच्छी तरह से एकीकृत करने की आवश्यकता है।   यह सोच अपने सभी छात्रों को उच्च गुणवत्ता वाली प्रारंभिक बचपन शिक्षा और बुनियादी शिक्षा के प्रावधान के लिए विश्व बैंक द्वारा देशों को प्रदान की जाने वाली वित्तीय और सलाहकार सहायता का आधार बनेगी। विश्व बैंक विकासशील देशों में शिक्षा के लिए बाहरी वित्तीय सहायता का सबसे बड़ा स्रोत है - इस ने 2021 वित्तीय वर्ष में नया कीर्तिमान स्थापित किया और पुनर्निर्माण और विकास के लिए अंतरराष्ट्रीय बैंक (आई बी आर डी) के स्रोतों के कोई 41,250 करोड़ रुपये नई गतिविधियों के लिए निर्धारित किए हैं, और इसके अलावा, 45 देशों के 60 नए शिक्षा कार्यक्रमों के लिए कोई 6,000 करोड़ रुपये ग्लोबल पार्टनरशिप फॉर एजुकेशन (जीपीई) के माध्यम से निर्धारित किए हैं।”   प्रेस वक्तव्य विवरण:   न: 2021/005 / एचडी संपर्क: Kristyn Schrader-King,  kschrader@worldbank.org अनुवाद: जोगा सिंह (डॉ.), 9915709582, jogasinghvirk@yahoo.co.in #50, वालिया एनक्लेव, पंजाबी यूनिवर्सिटी के सामने, पटियाला - 147 002  ","categories": ["home"],
        "tags": ["Language policy","World Bank","Language policy for childhood learning","Mother tongue"],
        "url": "http://localhost:4000/home/shiksha-kee-bhaasha-vishv-baink-neeti-soch-patr/",
        "teaser":"http://localhost:4000/images/language-learning-with-dictionaries.jpg"},{
        "title": "भारतीय संदर्भ में नई तालीम का प्राणालिक औचित्य",
        "excerpt":"                                  शिक्षा वह प्रक्रिया है, जिसके द्वारा जानकारी, समझ और विश्लेषण-क्षमता का विकास होता है। प्रत्यक्षतः प्रतीत तो यह होता है कि इस प्रक्रिया के द्वारा एक व्यक्ति मात्र लाभान्वित होता है। परन्तु, जिस प्रकार पुत्र के सम्मान और धन का लाभ पूरे परिवार को मिलता है, उसी प्रकार व्यक्ति की सुशिक्षा और सुसंस्कार का प्रभाव समाज और राष्ट्र पर पड़ता है। इस प्रकार शैक्षिक प्रक्रिया व्यक्तिगत ही नहीं, वरन सामाजिक और, वृहत्तर परिप्रेक्ष्य में, राष्ट्रीय विकास एवं पहचान का मुद्दा बनता है। यही कारण है कि शिक्षा प्रत्येक राष्ट्र की योजनाओं का एक प्रमुख भाग होती है।   शिक्षा-प्रक्रिया में एक बात बहुत गौर करने की है, लेकिन बराबर उसे नजरअंदाज किया जाता है। वह है कि शिक्षा भू-सांस्कृतिक परिप्रेक्ष्य के अनुसार सदैव सामाजिक एवं राष्ट्रीय आवश्यकताओं के पूर्त्यर्थ होती है। ऐसा ही हमेशा से रहा है, तब भी जब समाज उसे नियंत्रित करता था और अब भी, जब राज्य उसे नियंत्रित करता है। भू-सांस्कृतिक परिप्रेक्ष्य की भिन्नता के अनुसार आवश्यकता का संदर्भ अलग-अलग हो जाता है और, इसके साथ ही, शैक्षिक मसले भी अलग-अलग हो जाते हैं तथा उन मसलों को हल करने का तरीका भी अलग-अलग हो जाता है। विटामिन बी की कमी झेल रहे व्यक्ति के स्वास्थ्य में विटामिन डी के ओवरडोज से भी अपेक्षित सुधार नहीं लाया जा सकता है। इसलिए सर्वप्रथम भू-सांस्कृतिक आवश्यकताओं की पहचान होनी चाहिए, पुनः लक्षित समूह की प्रवृत्ति पहचानी जानी चाहिए; तत्पश्चात् निदान के साधनों और उपायों पर विचार किया जाना चाहिए। यह इसलिए आवश्यक है कि आवश्यकताओं को जानने के बाद भी, प्रवृत्ति की पहचान किए बिना, सुन्दर निदान नहीं किया जा सकता है। इसके बाद स्थान आता है कि हम किन साधनों का सहारा ले रहे हैं; क्योंकि साधनों का भी बड़ा महत्वपूर्ण स्थान है। इस बात को हम एक ऐतिहासिक उदाहरण द्वारा अच्छी तरह समझ सकते हैं। परतंत्रता के दिनों में स्वतंत्रता की राष्ट्रीय आवश्यकता एवं सामाजिक आकांक्षा को तो विभिन्न व्यक्तियों और संगठनों द्वारा पहचाना गया। परन्तु सभी व्यक्तियों एवं संगठनों द्वारा यह नहीं पहचाना जा सका कि भारतीय समाज की अंतःप्रवृत्ति क्या है? इसलिए उस समय स्वतंत्रता के लिए सच्चे मन से सक्रिय अधिसंख्यक व्यक्तियों एवं संगठनों द्वारा वही मार्ग चुना गया, जो विरोध जाहिर करने के लिए परंपरागत रूप से चला आ रहा था। राष्ट्रीय समस्या का समाधान सच्चे मन से वे भी चाह रहे थे। परन्तु उन्होंने उस प्रवृत्ति को नहीं पहचाना कि भारतीय समाज मूलतः धार्मिक और अहिंसक समाज है। धर्म और अहिंसा के अवयवों से ही इसका निर्माण हुआ है। गाँधी ने भारतीय समाज की मूल अंतःप्रवृत्ति को पहचाना और साधन के रूप में सत्य-अहिंसा का इस्तेमाल किया। यह साधन भारतीय संस्कारों के अनुकूल था। यही कारण था कि स्वतंत्रता-प्राप्ति का एक समान लक्ष्य रहने के बावजूद, अन्य व्यक्तियों एवं संगठनों की अपेक्षा, गाँधी को भारतीय जन का भारी समर्थन मिला। यह करिश्मा जन-प्रवृत्ति की सही पहचान और सही साधन के प्रयोग के कारण हुआ। इस अवांतर प्रसंग की चर्चा का उद्देश्य यह है कि शिक्षा पर विमर्श करते समय भी इस आवश्यकता, प्रवृत्ति और साधन के सामाजिक मनोविज्ञान की अवहेलना नहीं की जानी चाहिए। अन्यथा जीवनोत्सर्गी विराट् प्रयासों के बावजूद अपेक्षित परिणाम की प्राप्ति नहीं की जा सकती।   वर्तमान समय में भारत में प्रचलित शैक्षिक-विधि पाश्चात्य से आयातित शिक्षा प्रणाली का कलमी पौधा है। इसका मूल उस समाज में है, जिसकी प्रधान विशेषता व्यक्तिवाद है। व्यक्तिवादी मानसिकता के मूल से उद्भूत इस प्रणाली का उद्देश्य ही भौतिक संसाधनों की समृद्धि है। इस शैक्षिक-प्रक्रिया की ही परिणति है कि आज भारतीय समाज भी भौतिकता और व्यक्तिवादिता की अंधी दौड़ में शामिल होता जा रहा है। यह भारतीयों की अंतःप्रवृत्ति नहीं है। यहाँ के लोग तो पारिवारिकता, सामाजिकता और समष्टि के स्नेहपूर्ण बंधन में सदा से आबद्ध रहे हैं। स्वयं आधा खाकर भी किसी भूखे को खिला देना यहाँ का संस्कार रहा है। हमारी मूल प्रवृत्ति हमें त्याग और समष्टिवाद की ओर खींचती है, परन्तु प्रचलित शैक्षिक प्रक्रिया व्यष्टिवाद, भौतिकवाद और संग्रहण की ओर ढ़केलती है। यही कारण है कि तथाकथित उच्च शिक्षित समुदाय आज विचित्र मानसिक द्वन्द्व और तनाव में अपने को पा रहा है। लेकिन इसी शैक्षिक प्रक्रिया में पलकर पाश्चात्य लोग किसी द्वन्द्व या तनाव का अनुभव नहीं करते। क्योंकि यह उनके पारंपरिक सामाजिक संस्कारों के अनुकूल परिणाम देनेवाला है। परन्तु वही पौधा भारतीय संस्कारों में मीठे फल नहीं दे पा रहा है। कश्मीर की आबोहवा में उगनेवाले मीठे और सुन्दर सेब को बिहार की आबोहवा में उगाकर उसी स्वाद और सौन्दर्य की अपेक्षा नहीं कर सकते हैं, ऐसा होगा भी नहीं। कश्मीर के सेब को बिहार में उगाने की मशक्कत करने के बदले यहाँ के फलों को विकसित करने में मेहनत की जाए तो सहजता से अधिक मीठे फल की प्राप्ति हो सकेंगे। शिक्षा के बारे में भी यही सच है। अपने संस्कारों के अनुकूल शिक्षा प्रणाली ही अधिक सहजता से सुन्दर एवं सुग्राह्य परिणाम प्रदान करने में सक्षम हो सकती है।   यह तो प्रणली-चयन की बात हुई। अब बात प्रक्रिया की। प्रचलित पुस्तकाधारित प्रणाली की प्रक्रिया अंक-अभिमुख है; व्यवहार, ज्ञान और समझ से उसका गहरा रिश्ता नहीं है। पुस्तकों में वर्णित पाठों के प्रश्नोत्तरों को रटकर अच्छे अंक ले आना ही उसका ध्येय है और यही उसकी अच्छी सफलता का आधार भी है। पुस्तकों में अच्छी तरह पढ़े हुए पाठों से भी उसके जीवन का रिश्ता कायम नहीं हो पाता है। वे किताबी भर रह जाते हैं और उस किताबी ज्ञान पर आधारित परीक्षा पास करके मिलनेवाली नौकरी यदि उन्हें नहीं मिल पायी तो उनका पूरा जीवन ही विकलांग हो जाता है। उनके पास न तो किसी प्रकार का व्यावहारिक कौशल होता है, जिसके आधार पर वे अपनी आजीविका सृजित कर सकें और न ही उँची किताबी डिग्री का मिथ्या अहंकार उन्हें यह करने की सहमति देता है। कुछ ही दिन पहले अखबारों में यह चर्चा जोर-शोर से चली थी कि आई0 आई0 टी0 जैसे प्रतिष्ठित संस्थानों से उत्तीर्ण होने वाले छात्र भी स्तरीय ज्ञान और रचनात्मक क्षमता से वंचित रह जाते हैं। स्थिति यह है कि साहित्य में उँचे अंकों के साथ स्नातकोत्तर कर जाने के बावजूद छात्र में एक कविता रच लेने की क्षमता उत्पन्न नहीं हो पाती है और अच्छे संस्थान से मैकेनिकल इंजीनियरिंग की डिग्री रखनेवाले छात्र को अपने घर का मोटर खराब होने पर उसे ठीक करने के लिए बाजार से अनपढ़ मिस्त्री को बुलाना पड़ता है। ज्ञान और काम के रिश्ते को विच्छिन्न करके देखने पर इसी तरह के विकलांग परिणाम सामने आते रहेंगे। यही कारण है कि सक्षम लोगों के लिए यह शिक्षा नौकरी पाने का जरिया भर होकर रह गई है और आम लोगों के मन में इसके प्रति आकर्षण नहीं है। इसीलिए यह शिक्षा-प्रणाली, संतोषजनक उत्पाद नहीं देने के कारण, प्रारंभ से ही विवादित रही है।   वर्तमान में प्रचलित और परतंत्रता के दिनों में अंग्रेजों द्वारा स्थापित शिक्षा प्रणाली से इतर महात्मा गाँधी ने नई तालीम या बुनियादी शिक्षा के नाम से राष्ट्र के सम्मुख शिक्षा-प्रणाली की एक नई दृष्टि प्रस्तुत की। यह भारतीय परंपरा का प्रसंस्कृत आधुनिक संस्करण है। जिस प्रकार गाँधी के नेतृत्व वाले स्वतंत्रता के राष्ट्रीय आंदोलन का ताना-बाना भारतीय जन-मानसिकता को ध्यान में रखकर बुना गया था, ठीक उसी प्रकार नई तालीम की प्रक्रिया पुनर्निर्माण की भारतीय आवश्यकता और परंपरा-अनुकूलता को ध्यान में रखकर तैयार की गयी थी। यदि हम अपनी परंपरा में झाँकने का प्रयास करें तो पायेंगे कि हमारे यहाँ गुरुकुल आधुनिक राज्य द्वारा वित्त पोषित विद्यालयों के ही स्वतंत्र और स्वावलंबी रूप थे। इसमें शास्त्र-ज्ञान के साथ ही, अविभाजित रूप से शस्त्र, कृषि, पशुपालन, नैतिकता, राजधर्म आदि की भी शिक्षा दी जाती थी। वहाँ प्रारंभिक स्तर पर विषय विभाजित नहीं थे। वह व्यक्तित्व का संपूर्ण विकास करनेवाली, सामाजिक एवं राष्ट्रीय दायित्वों का सक्षमता से निर्वहन का पाठ पढ़ानेवाली शिक्षा थी। सामाजिक रूप से घर-घर पारंपरिक गृह उद्योगों का जाल था और अक्षर-ज्ञान के अभाव के बावजूद (गाँधीजी कौशल विहीन अक्षर ज्ञान मात्र को सामाजिक विकास का कारक नहीं मानते थे) वे कारीगर अपने पेशे में दक्ष थे। समाज के सभी वर्गों के पास अपने-अपने पेशे थे। समाज इन पेशों मे बँधा था और वे आत्मनिर्भर थे। परिणामस्वरूप बेरोजगारी नहीं थी और समाज में नैतिकता का प्रभुत्व था। जिस समय हमारे पास अपनी शिक्षा-पद्धति की यह मौलिकता थी, उस समय नालंदा, तक्षशिला आदि के हमारे विश्वविद्यालय पूरे विश्व में शिक्षा के सर्वाधिक देदीप्यमान केन्द्र थे। लेकिन अंग्रेजों ने, अपने व्यापारिक हितों की पूर्ति के लिए, विश्व व्यापार में अपने उत्तम उत्पाद का सिक्का जमा चुके स्वाभाविक रूप से विकसित होते हुए भारतीय मैनुफैक्चरिंग प्रथा को जिस प्रकार ध्वस्त कर दिया; उसी तरह, अपने प्रशासनिक हितों की पूर्ति के लिए, स्वाभाविक रूप से विकसित होती हुई यहाँ की शिक्षा-व्यवस्था को भी ध्वस्त कर अपने लिए क्लर्क बनानेवाली व्यवस्था को स्थापित किया। बाद के दिनों में भी, पश्चिमी चकाचौंध से प्रभावित होने के कारण, हम अंग्रेजों द्वारा स्थापित व्यवस्था को ही मजबूत बनाने में अपनी सारी शक्ति लगाते रहे। अपनी मौलिक पद्धति की ओर देखा तक नहीं। अपनी मौलिकता के त्याग का परिणाम यह हुआ कि पहले दूसरे देशों के छात्र हमारे यहाँ शिक्षा-ग्रहण करने आते थे, अब हम दूसरे देशों में शिक्षा ग्रहण करने जाते हैं; पहले विश्व-व्यापार में हमारे उत्पादों की साख थी, अब हमारे बाजार विदेशी घटिया उत्पादों से पटे हुए हैं।   नई तालीम की गाँधीयन अवधारणा संपूर्ण सामाजिक-राष्ट्रीय विकास के लिए प्रस्तुत उनके 18 सूत्री रचनात्मक कार्यक्रमों का एक अनिवार्य घटक था। इस प्रणाली की प्रमुख विशेषता है &amp; “Education through vocational courses”A गाँधीजी ने इस प्रणाली का स्वयं विश्लेषण किया है और उदाहरण देकर बताया है कि एक सूत कातने की प्रक्रिया के द्वारा ही किस प्रकार गणित, साहित्य, समाज विज्ञान, भूगोल, इतिहास आदि सारे विषयों का बुनियादी ज्ञान दिया जा सकता है। इसका एक बहुत बड़ा लाभ तो यह है कि इस तरह ज्ञान को हम एक अखण्ड समष्टि के रूप में पाते हैं, विषयों के अलग-अलग खंडों में नहीं, जैसा कि आज प्रचलित है कि छात्र विषयों के अंतःसंबन्ध और उनकी अखंडता की अवधारणा से अपरिचित ही रह जाता है। इतिहास पढ़नेवाला छात्र कृषि विज्ञान का ककहरा तक नहीं जानता, आँख का डॉक्टर बुखार का इलाज नहीं कर पाता है और रूरल मैनेजमेंट में डिग्री पानेवाला छात्र गाँवों को किताबों के द्वारा ही जानता है। यह प्रचलित प्रणाली का ही चिंताजनक परिणाम है। दूसरा यह कि व्यावहारिक अनुभव के साथ बौद्धिक जानकारी को जोड़कर इसमें ज्ञान को अपने संपूर्ण आयाम में स्थापित किया गया है। प्रत्येक हाथ के कौशल-विकास की इसकी अवधारणा के कारण कोई भी शिक्षित व्यक्ति बेरोजगार और अकुशल नहीं रहेगा, जो आज समस्त पश्चिमी देशों के साथ इस देश की भी बहुत बड़ी राष्ट्रीय समस्या है। प्रत्येक हाथ में जब कारीगरी होगी तो छोटे-छोटे गृह उद्योगों से यह पूरा देश भरा होगा और सकल राष्ट्रीय उत्पादन की अप्रत्याशित वृद्धि हो जाएगी। ये बहुराष्ट्रीय कम्पनियों के नौकर नहीं, छोटे ही सही, स्वतंत्र उद्यमी होंगे। उत्पादनोन्मुखी प्रणाली का विकास करके हमारी ही तरह विशाल जनसंख्या वाले चीन ने अपने यहाँ गृह उद्योगों का जाल बिछा दिया और आज उसके सस्ते उत्पाद विश्व बाजार में आतंक उत्पन्न कर रहे हैं। नई तालीम में संपूर्ण प्रक्रिया का आधार नैतिकता को रखा गया है। इस तरह बुद्धि, हृदय और हाथ की शिक्षा के द्वारा ‘नई तालीम’ सारी राष्ट्रीय आवश्यकताओं को सर्वांगीण रूप में पूरा करने वाली शिक्षा-प्रणाली है। इसीलिए गाँधी ने देश के प्रति अपने अवदानों में इसे सर्वश्रेष्ठ बताया है - “I have given many things to India. But this system of education together with its technique is, I feel, the best of them. I do not think I will have anything better to offer to the country.”   लेकिन यहीं पर आज नई शिक्षा नीति के नाम पर परोसे जा रहे कौशल विकास से गांधी की नई तालीम के कौशल विकास की अवधारणा की भिन्नता को भी ठीक से समझ लेना चाहिए। नई शिक्षा नीति के वोकेशनल कोर्स की अवधारणा कमा सकने लायक किसी कौशल को सीख लेना है। उसका ज्ञानात्मक अभिक्रिया के साथ कोई संबंध नहीं है। इस तरह नई शिक्षा नीति में कौशल विकास को ज्ञानात्मक शिक्षा से असंपृक्त और शिक्षा के विकल्प के रूप में पेश किया गया है, जिस शैक्षिक प्रक्रिया का उत्पाद एक  अशिक्षित मिस्त्री के रूप में होगा और इस तरह इससे शिक्षा का महनीय उद्देश्य ही ध्वस्त हो जाता है। लेकिन गांधी का काम करते हुए सीखना में ज्ञानात्मक अभिक्रिया का अन्योन्याश्रय संबंध है। यह शिक्षा ज्ञान के साथ काम के रिश्ते को मजबूत ही नहीं करता है, बल्कि प्रायोगिक शिक्षाशास्त्र के पहलू की अवधारणा को स्थापित भी करता है।   यदि भारत को शिक्षा का सिरमौर होना है, बेरोजगारी की समस्या को दूर करना है, उत्पादन में बढ़ोत्तरी करनी है, गाँवों का विकास करना है और समाज में नैतिकता का वर्चस्व स्थापित करना है तो उसे ‘नई तालीम’ की अवधारणा को स्वीकार करना ही पड़ेगा।   References:     Constructive Programme: Its meaning and Place, M. K. Gandhi.   Towards New Education, M. K. Gandhi, Edited by Bharatan Kumarappa.   Baapu Katha, Haribhau Upadhyay.   The Wardha Scheme of Education:  An Exposition and Examination, Varkey, C.J.   Bharat ka Itihas, Prof. Romila Thapar   NEP 2020   (यह आलेख ‘ऐलान’ में अंगेजी में पूर्व प्रकाशित “Eminence of Nai Talim in Context of National Temperament” का हिन्दी अनुवाद है।)  ","categories": ["home"],
        "tags": ["Mahatma Gandhi","Nai Talim","New Education","New Education Policy 2020 and Gandhi's New Education","Eminence of Nai Talim"],
        "url": "http://localhost:4000/home/bhaarateey-sandarbh-mein-naee-taaleem-ka-praanaalik-auchity/",
        "teaser":"http://localhost:4000/images/mahatma_gandhi.jpg"},{
        "title": "Eminence of Nai Talim in Context of National Temperament",
        "excerpt":"                                  Education is that system by which knowledge, understanding and critical ability develops. It seems at prima facie that this process benefits an individual. But as whole family also becomes part of the son’s success, wealth and prestige. In the same way society and country are also get deeply effected by the well education and cultured person. In this way education is not the matter of development of a person only, but in wider aspect, it is subject of national development and its identity also. This is why education is one of the main parts of the development policies of any country.   One basic characteristic of education is very important, but ignored always. That is education fulfill the necessity of the society and the country in context of geo-cultural aspect. These necessities differ according to difference of geo-cultural aspect and also separates educational context and solution techniques. We cannot bring progress by providing overdose of vitamin B  to the person who is suffering from lackness of vitamin C. Firstly we should be awaked by geo-cultural necessity, after that temperament of the targeted group and at last means and methods for solution should be considered. This process is important because in the way as any patient cannot be treated without knowing problem.  Methods also have very important role. We can understand this through a historical example. During the period of dependence, many leaders and groups diagnosed the national and social need of independence. But the nature of Indian society could not be diagnosed by all leaders and groups. Therefore, the leaders and freedom fighter groups generally, who were active with hole and sole, adopted the way which was traditionally popular for opposition. There is no doubt that they were so much passionate for solving their national problem, but they failed to understand that the root and base on which the Indian society is standing is basically religious, cultural and non violence. Mahatma Gandhi understood this basic social nature of the country and he used it as a weapon against Britishers. And this was favorable for Indians. This was the reason for which Gandhi got enormous corroboration of society in the comparison of other prominent leaders for the same motto and the reason for this miracle was the recognization of the temperament of society and by adopting appropriate sources. Objective of discussing this irrelevant topic is that social psychology of necessity, temperament and means should not be neglected during discussion on education. Otherwise, after all sacrificing efforts desirous result cannot be gained.   The education system, which is popular in India, is grafted plant of western culture. Its root lies in that society whose peculiarity is in individualism. Born from the root of mentality of individualism this system has its objective of prosperity of material resources. It is result of present education system that Indian society also facing towards materialism and individualism. It is not the inner nature of Indians. People here are always binding up through the lovely rope of familiarity, sociability and entirety. To feed others when himself hungry is the culture of Indians. Our basic nature pulls us towards sacrifice and entirety, but the presently popular education system push towards individualism, materialism and collection. It is why so-called higher educated society finds him in a variegated mental strain. But this strain is not felt by western people, though they are also nourished in same education system. Because this system tally with their traditional social nature, it produces favorable result according to their social culture.  But, the same plant is unable to give sweet fruits in Indian culture. Education system interconnected with the culture can only easily produce well and acceptable result.   We talked about selection of system. Now about process. Process of this bookish educational system is only information oriented. It does not have deep relation between knowledge and understanding. It’s only aimed for good marks through remembering chapters and it is the base of good success. Students can not create relation with  chapters of their life, though they are well read. Their knowledge remains bookish only. Their lives become paralyzed, if they do not get any job based on their bookish knowledge. They cannot create their livelihood, because they have not any vocational ability. And the arrogance of bookish degree do not allow them to do so. Some days ago it was discussed in news papers that institutions like IITs are unable to product capable engineers with standard knowledge and creative ability. It is the situation that a student postgraduate with literature cannot compose a poem and a mechanical engineer call mechanic to repair motor of his house. These are the handicapped results of separation between work and knowledge. This is the result that education is not more than source of getting job of economically able persons and the mass do not feel attraction towards it. This education system, because not giving satisfactory production, is controversial from its beginning.   Different from the current system, established by the Britishers during the period of dependence, Mahatma Gandhi gifted a vision of Nai Talim or Basic Education. It is the modern revised edition of Indian education system and tally with national temperament. As the warp and waft of national movement were weaved in view of temperament of Indian people, exact like this curriculum, process and methodology of Nai Talim were prepared in view of temperament of Indian people and need of reconstruction of the country. This educational vision has been prepared in view of our tradition, concordance and national necessity. If we like to peep into our tradition we shall find that independent and self dependent ‘gurukuls’ were in place of modern government financed schools. Pupils used to get undivided education of arms, agriculture, animal husbandry, morality, politics etc along with ‘granths’ (books). Knowledge of these subjects was not divided on basic level. That education was able to develop all the aspects of personality and also taught how to maintain or control social and national responsibilities. As a result, there was no unemployment and the society was under the sovereignty of moral values. When we had our own education system, our universities like Nalanda, Takshshila were most lightened educational hub of the world. But the Britishers, as destroyed our manufacturing system and trade spread in whole world, destroyed our education system also and established their own system for production for clerk. After independence also we kept enforcing strengthen that system in the dazzling effect of the western. We ignored our original system. Result of giving up own originality came in that form that in old age pupil used to come here for education, now we use to go abroad; there was trust of our products in the world market, now our market are full with foreign inferior goods. This example teaches that prosperity, development and regard can be found only to adopt our originality.   Nai Talim is true and original education system for Indian society. It has essence of our culture and has been formulated according to our temperament. It is one of the 18 constructive programme of Gandhian concept for whole social-national development. Knowledge has been established in its full aspect to coordinate information with experience. Concept of skill development for each hand will abolish unemployment and unskillness among educated persons, which is one of the biggest national problems of western countries along with our country also. The whole country will be full with small home industries, when each hand will be skilled and then our national production will also increase unexpectedly. And we will not have to work as a servant for international companies, there will be independent entrepreneurs. Morality is the base of whole process in Nai Talim. In this way through the education of head, heart and hand, Nai Talim is the education system to fulfill all the necessities of the nation. This is why Gandhi himself has told it as a best gift to the nation – “I have given many things to India. But this system of education together with its technique is, I feel, the best of them. I do not think I will have anything better to offer to the country.”   But it is here that the difference between the concept of skill development of Gandhi’s Nai Talim from the skill development being served in the name of new education policy today should also be properly understood. The concept of vocational courses in the New Education Policy is to learn any skill that can be earned. It has nothing to do with cognitive reaction. Thus, in the new education policy, skill development has been projected as an alternative to education and not related to cognitive education, the product of which will be an uneducated master of the educational process and thus defeats the noble purpose of education. But there is an interdependence of cognitive feedback in Gandhi’s work Learning while doing. This education not only strengthens the relationship of work with knowledge, but also establishes the concept of the aspect of applied pedagogy.   If India wants to be crown of education, wants to solve problem of unemployment, wants to increase production wants to develop villages and wants to establish supremacy of morality in the society, then there is only the option to adopt the concept of Nai Talim.   References:      Constructive Programme: Its meaning and Place, M. K. Gandhi.   Towards New Education, M. K. Gandhi, Edited by Bharatan Kumarappa.   Baapu Katha, Haribhau Upadhyay.   The Wardha Scheme of Education:  An Exposition and Examination, Varkey, C.J.   Bharat ka Itihas, Prof. Romila Thapar   NEP 2020   (This article was previously published in ‘Ailaan’ in section of  special article.)  ","categories": ["home"],
        "tags": ["Mahatma Gandhi","Nai Talim","New Education","New Education Policy 2020 and Gandhi's New Education","Eminence of Nai Talim"],
        "url": "http://localhost:4000/home/eminence-of-nai-talim-in-context-of-national-temperament/",
        "teaser":"http://localhost:4000/images/mahatma_gandhi.jpg"},{
        "title": "अंतर्राष्ट्रीय बालिका दिवस : एक नजर",
        "excerpt":"                                  अंतर्राष्ट्रीय बालिका दिवस पर  हर वर्ष 11 अक्टूबर को संयुक्त राष्ट्र संघ द्वारा अंतर्राष्ट्रीय बालिका दिवस के रूप में मनाया जाता है। इसकी पहल कनाडा के गैर सरकारी संगठन प्लान इंटरनेशनल ने “क्योंकि मैं एक लड़की हूँ” (Because I am a girl) विषय पर की। इसका अर्थ स्पष्ट होता है कि मात्र एक लड़की होना ही महिलाओं और लड़कियों के लिए उनकी जिंदगी में दुनिया भर की पाबंदियों और समस्याओं को जन्म देता है। महिलाओं और लड़कियों के अधिकारों के लिए 1995 में बीजिंग में हुए महिलाओं पर विश्व सम्मेलन में बीजिंग घोषणा द्वारा पहली बार आह्वान हुआ। यह विश्व के इतिहास में पहली बार अंतर्राष्ट्रीय स्तर पर किशोरी लड़कियों के सामने आने वाले मुद्दों को संबोधित करने की आवश्यकता की पहचान करने वाला पहला ब्लूप्रिंट था। यह अभियान विशेष रूप से विकासशील देशों में लड़कियों और महिलाओं को लिंग के आधार पर सामना करने वाले भेदभावों को खत्म करने और उन्हें आर्थिक रूप से सशक्त बनाने के उद्देश्य से किया गया था । अंतर्राष्ट्रीय बालिका दिवस इस अभियान के दौरान एक विचार के रूप में पैदा हुआ था और व्यवहार में तब आया जब इसके प्रतिनिधियों ने कनाडा की संघीय सरकार से समर्थकों के गठबंधन की तलाश करने का अनुरोध किया। अंततः इस अभियान में संयुक्त राष्ट्र शामिल हो गया। तब इसे औपचारिक रूप से कनाडा द्वारा संयुक्त राष्ट्र महासभा में एक प्रस्ताव के रूप में पारित करने का प्रस्ताव दिया गया था। नतीजतन, 19 दिसंबर, 2011 को  संयुक्त राष्ट्र महासभा ने 11 अक्टूबर, 2012 को अंतर्राष्ट्रीय बालिका दिवस को उद्घाटन दिवस के रूप में मान्यता दी, जो विशेष रूप से बाल विवाह जैसे गंभीर मुद्दे पर केंद्रित था। संयुक्त राष्ट्र संघ का यह फैसला लिंग के आधार पर दुनिया में व्याप्त भेदभाव का अंत करने और महिलाओं के वास्तविक सशक्तिकरण की तरफ एक महत्वपूर्ण कदम था। यह स्वीकार करता है कि लड़कियों को अपने जीवन से जुड़े महत्वपूर्ण फैसले लेने की स्वतन्त्रता खुद होनी चाहिए और उन्हें भी विकास के क्षेत्र में समान अवसर प्राप्त होना चाहिए।   लेकिन हकीकत आज भी यह है कि दुनिया भर में हर दिन लगभग 33,000 लड़कियों की कम उम्र मे शादी कर दी जाती है। एक अनुमान के अनुसार  3, 40,000 लड़कियाँ और युवा महिलाएँ हर साल एचआईवी वायरस से संक्रमित होती हैं और वर्तमान में पूरी दुनिया में 30 लाख से अधिक लड़कियाँ और युवा महिलाएँ एचआईवी के साथ जी रही हैं। 15 से 19 वर्ष की आयु की लगभग 44% लड़कियों को लगता है कि पति द्वारा अपनी पत्नी को पीटना ठीक है, जो कि एक बेहद ही शर्मनाक और मध्ययुगीन सामाजिक मानसिकता का द्योतक है। घर से लेकर कार्य स्थल तक लड़कियों को समाज में अनेक तरह के भेदवाओं व प्रत्यक्ष और अप्रत्यक्ष रूप से शोषण का शिकार होती हैं। यौन शोषण के लिए बेशर्मी से लड़कियों की तस्करी की जाती है। यौन शोषण के लिए मानव तस्करी के 96 प्रतिशत लड़कियाँ और महिलाएँ हैं। आर्थिक रूप से अक्षमता और अपनी आवश्यकताओं के लिए पुरुषों पर निर्भरता महिलाओं को शोषण की भट्ठी में धकेलने में बहुत बड़ी भूमिका निभाता है। यूँ कहें तो पूरा जीवन ही यह कभी प्रत्यक्ष तो कभी अप्रत्यक्ष तौर पर शारीरिक, मानसिक और आर्थिक रूप से हिंसा के चक्र में फँसी रहती हैं। आर्थिक असमानता और दुष्चक्र का ही यह परिणाम है कि 2021 तक लगभग 435 मिलियन महिलाएँ और लड़कियाँ प्रतिदिन 1.90 डॉलर से भी कम पर जीवन यापन कर रही हैं,  जिसमें COVID-19 के परिणामस्वरूप 47 मिलियन और गरीबी में धकेल दिए गए हैं। दुनिया भर में प्रत्येक 3 में से 1 महिला अपने जीवन में शारीरिक या यौन हिंसा का शिकार हुई है। आँकड़ों से पता चलता है कि COVID-19 के प्रकोप के बाद से महिलाओं और लड़कियों के खिलाफ हिंसा  और विशेष रूप से घरेलू हिंसा बढ़ी है।  कम से कम 60% देश अभी भी कानूनी अथवा व्यावहारिक रूप से बेटियों को भूमि और गैर-भूमि संपत्ति के अधिकारों को देने में भेदभाव करते हैं। आज भी लड़कियाँ जन्म लेने से पहले ही गर्भ में मार दी जाती हैं। लड़कियों के प्रति चली आ रही  वर्षों से विचारधारा, जो कि बोझ और एक अतिरिक्त जिम्मेदारी मानी जाती हैं,कोरोना महामारी के दौरान  इस विचारधारा को मानते हुए गरीब व अविकसित देशों में बड़े पैमाने पर लड़कियों का बाल विवाह हुआ।   इन चुनौतियों के बीच भी आज लड़कियाँ बाल विवाह, शिक्षा असमानता, हिंसा, जलवायु अन्याय और स्वास्थ्य देखभाल की असमान पहुँच जैसे मुद्दों से निपटते हुए सीमाओं और बाधाओं को तोड़ रही हैं। लड़कियाँ साबित कर रही हैं कि वे अजेय हैं।   अंतर्राष्ट्रीय बालिका दिवस 2021 को मनाने का उद्देश्य यही है कि दुनिया  लड़कियों की आवश्यकताओं और चुनौतियों पर ध्यान दे, उसपर विचार करे और उनका समाधान करे। यह दिन लड़कियों के सशक्तिकरण की मुहिम को तेज करने, समाज में मानवीय मूल्यों और लैंगिक समानता को स्थापित करने और उनके मानवाधिकारों को पूरा करने पर भी केंद्रित है। यह दिन समाज को याद दिलाता है कि इस संसार में जननी के रुप में एक महिला का योगदान  कितना अहम है और इस दुनिया को एक बेहतर जगह बनाने के लिए हर क्षेत्र में दोनो लिंगों को एक-दूसरे का सहयोग करना कितना जरूरी है। इस बात से हम इंकार नहीं कर सकते कि समय के साथ लड़कियों की स्थिति पहले से काफी बेहतर हुई है और वो समाज में अपनी एक अलग पहचान बना रही हैं । लोग लड़कियों तथा महिलाओं के अधिकारों के बारे में अब खुल कर बातें करने लगे हैं। पुरुष भी समाज में इस दिशा में अपने स्तर पर अभियान चला रहे हैं। साथ ही इस तरह के दिन मनाने से लोगों की धारणा पर भी काफी प्रभाव पड़ता है। यह दिन लोगों को लिंग भेदभाव जैसे विषय पर शिक्षित करता है और इस क्षेत्र में सही तरीके से कार्य करने के लिए प्रोत्साहित  करता है। यह दिन बताता है कि मानवीय अधिकारों, मूल्यों तथा सबका साथ में सशक्तिकरण से ही दुनिया एक खूबसूरत जगह बन सकती है।   अंतर्राष्ट्रीय बालिका दिवस 2021 की थीम “गर्लफोर्स: अनस्क्रिप्टेड एंड अनस्टॉपेबल” है। वास्तविकता आज भी यह है कि  शिक्षा, पूर्ण पोषण ना मिलना, चिकित्सा देखभाल, सम्मान, संरक्षण, कानूनी अधिकार, बाल विवाह आदि में असमानता जैसे कई क्षेत्रों में बालिकाओं के बारे में असमानता मौजूद है। लेकिन अच्छी बात यह है कि लोग अब धीरे-धीरे समानता के मूल्यों और आवश्यकताओं को समझ रहे हैं।   2021 में, जनरेशन इक्वेलिटी फोरम ने लैंगिक असमानता के साहसिक समाधानों के लिए पाँच साल की प्रतिबद्धताओं की शुरुआत की । महामारी ने सीखने, कमाई और जुड़ने के लिए डिजिटल प्लेटफॉर्म को तेज कर दिया है, लेकिन अभी भी 25 साल से कम उम्र के लगभग 2.2 बिलियन लोगों के पास अभी भी घर पर इंटरनेट की सुविधा नहीं है। जाहिर-सी बात है कि ऐसी स्थिति में लड़कियों के इस सुविधा से कट जाने की संभावना बढ़ जाती  है, क्योंकि समाज में आज भी यह मान्यता है कि लड़कियों को इंटरनेट की सुविधा उपलब्ध कराना आवश्यक नहीं है और जो इसका इस्तेमाल करती थी वो संस्कार को नहीं मानती। वैश्विक इंटरनेट उपयोगकर्ताओं के लिए लिंग अंतर 2013 में 11 प्रतिशत से बढ़कर 2019 में 17 प्रतिशत हो गया। दुनिया के सबसे कम विकसित देशों में, यह लगभग 43 प्रतिशत है। यह जेंडर डिजिटल डिवाइड कनेक्टिविटी से कहीं ज्यादा है। लड़कों की तुलना में लड़कियों के तकनीकी उपकरणों का उपयोग करने और उनके स्वामित्व की संभावना कम होती है और इसलिए  तकनीक से संबंधित कौशल और नौकरियों तक उनकी पहुँच नहीं होती है। समाज आज भी इस बात को पूरी तरह नहीं स्वीकार करता है कि लड़कियों को शिक्षित करना समृद्धि का मार्ग प्रशस्त करना है।  असमानताओं को कम करने और समाज के निर्माण का सबसे बेहतर जरिया शिक्षा है। जब हम लड़कियों को शिक्षित करते हैं तो हम भी गरीबी कम करने की दिशा में एक कदम उठाते हैं। लेकिन दुनिया भर में लड़कियों एवम बच्चों को विभिन्न रूपों में भेदभाव का सामना करना पड़ता है। लड़कियाँ बचपन से ही पर्याप्त पोषण से वंचित रहती हैं, उनके पास स्वास्थ्य सेवा तक पहुँच कम होती है या होती ही नहीं है। संयुक्त राष्ट्र की एक रिपोर्ट के अनुसार, वर्तमान में 132 मिलियन लड़कियाँ आज भी स्कूल से बाहर हैं। बालिका शिक्षा के लिए बाधाओं के रूप में कार्य करने वाले कुछ मुख्य कारण गरीबी, लिंग पूर्वाग्रह, लिंग आधारित हिंसा के साथ-साथ स्कूलों में उचित स्वच्छता सुविधाओं की कमी आदि हैं। भारत में 2011 की जनगणना के अनुसार महिला साक्षरता दर 18.33 से बढ़ी है। 1951 में प्रतिशत से 2011 में 74.00 प्रतिशत हो गया।   इस बात पर विचार करना होगा कि हर वर्ष केवल एक विशेष तिथि पर ही लड़कियों और महिलाओं के लिए समानता, अधिकारों और न्याय के लिए बात करने और साल के बाकी दिनों में हिंसा को नजरअंदाज करने से  हम पूर्ण रूप से एक समतापूर्ण तथा न्याय पर आधारित समाज की स्थापना नहीं कर सकते, जब तक कि  हम सभी रोजाना दैनिक जीवन में इन सभी मूल्यों को अपने जीवन और व्यवहार में नहीं उतारते।  ","categories": ["home"],
        "tags": ["International Girls Day"],
        "url": "http://localhost:4000/home/antarraashtreey-baalika-divas-ek-najar/",
        "teaser":"http://localhost:4000/images/internationalwomensdaypost.jpeg"}]
